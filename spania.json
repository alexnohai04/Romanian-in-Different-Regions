[
    {
        "title": "„1 Decembrie în școlile românești din afara granițelor țării”, un proiect care va marca anul 2018 „An centenar în comunitățile românești de pretutindeni”",
        "content": "La data de 1 Decembrie 2017, românii sărbătoresc \nZiua Națională a României\n, ocazie cu care Ministerul Românilor de Pretutundeni transmite un sincer\n „La mulți ani românilor de pe toate meridianele!”\n și-i invită să se implice în campania intitulată: \n„1 Decembrie în școlile românești din afara granițelor țării”\n, se arată într-un comunicat MRP.\n\n\nEvenimentul face parte din proiectele inițiate de Ministerul pentru Românii de Pretutindeni (MRP) pentru a marca anul 2018 – \n„An centenar în comunitățile românești de pretutindeni”\n și va fi dedicat \nprofesorilor de limba română, elevilor, studenților și tinerilor din comunitățile istorice și emergente.\n\n\nAstfel, Ministerul încurajează asociaţiile românilor din străinătate, reprezentanții şcolilor duminicale coordonate de asociaţiile sau de bisericile româneşti de peste hotare, profesorii de la cursurile susţinute de asociaţii din teritoriu, cât şi cele organizate prin intermediul Institutului Limbii Române, tinerii care învață în limba română în afara granițelor, \nsă realizeze diverse materiale foto, audio şi/sau video,\n prin care să expună activitatea lor în domeniul predării și studiului limbii române și să le trimită către MRP pentru a le promova pe platformele proprii, dar și cu sprijinul partenerilor media.\n\n\nToți cei interesați, pot trimite materialele lor pe adresa : \ncomunicare@mprp.gov.ro\n .\n\n\nDe asemenea, MRP invită toți românii, oriunde s-ar afla ei, să ia parte la campania online derulată pe pagina de Facebook a ministerului prin hashtag\n: #MRP\n #1Decembrie #CentenarulMariiUniri,  #Școliromânești, #depretutindeni cu tag @mprpromania. \nMai exact, toți cei care își doresc să participe, nu trebuie decât să realizeze\n o fotografie sau un video cu tematica „1 Decembrie în școlile românești din afara granițelor țării”, \nsă încarce poza sau filmulețul pe platforma de socializare și să eticheteze MRP-ul și evenimentul în fotografie. \nPrin aceste evenimente, MRP urmărește să aducă în prim plan demersurile deosebite și efortul voluntar al profesorilor și tinerilor de a rămâne întotdeauna conectați cu România prin intermediul limbii materne.",
        "author": null,
        "date": "2017-11-30T10:36:21+02:00",
        "category": "România",
        "url": "https://occidentul-romanesc.com/1-decembrie-in-scolile-romanesti-din-afara-granitelor-tarii-un-proiect-care-va-marca-anul-2018-an-centenar-in-comunitatile-romanesti-de-pretutindeni/",
        "region": "Spania"
    },
    {
        "title": "14 ani de dedicare jurnalistică: O sărbătoare a implicării și profesionalismului",
        "content": "Drepturi, informare și angajament – O poveste de voluntariat și impact social\n\n\nAșa cum spunea Mahatma Gandhi, \n,,fii schimbarea pe care vrei să o vezi în lume”\n. În arta dedicării de sine pentru binele celorlalți, fiecare gest devine o contribuție la schimbarea lumii. Consider că prin voluntariat, fiecare persoană devine arhitectul propriei societăți, construind-o și modelând-o după cunoștințele și implicarea sa.\n\n\nContribuția cu articole lunare la Occidentul Românesc s-a născut din dorința de a informa în mod corect cetățenii români din Spania și nu numai, de a-i ajuta să-și cunoască drepturile pe care le au pe teritoriul Spaniei, ca cetățeni români și ca cetățeni europeni. Pot spune, după toți acești ani de voluntariat, că munca nu a fost în van și mi-a adus multe beneficii, atât pe plan profesional, cât și pe plan personal. Am cunoscut oameni deosebiți, am avut plăcerea de a participa la evenimente frumoase și am constatat că mesajele juridice pe care le-am transmis au ajuns la cititori, le-au înțeles și le-au însușit în apărarea drepturilor lor.\n\n\nCu această ocazie aniversară, felicit redacția pentru munca pe care o desfășoară de 14 ani în mod gratuit și le doresc să continue mulți ani înainte cu munca dedicată și profesionalismul de care au dat dovadă, fiind o sursă de inspirație pentru comunitate și reflectând angajamentul vostru față de cititori, oferindu-le o experiență jurnalistică de calitate.\n\n\nAvocat, Ioana Brătuleanu (Madrid, Regatul Spaniei)\n\n\nText publicat în \nediția lunii martie 2024, nr. 155, Anul XIV\n – Ediție aniversară: 14 ani de apariție neîntreruptă a \nOccidentului Românesc\n.\n\n\n \n\n\nNota redacției: \n\n\nIoana Brătuleanu\n este avocat specializat în Drept Internațional Privat, colaborator voluntar în cadrul redacției Occidentul Românesc \n(\n2019-2023). Licențiată în Drept la Facultatea de Drept din cadrul Universității ,,Al. I. Cuza” din Iași, Ioana a urmat cursurile Masterului de Drept european din cadrul aceleași universități, perioadă în care a beneficiat și de o bursă de studiu la Universitatea din Insulele Baleare, Spania. În anul 2015 a urmat cursurile Masterului de Acces în Avocatură la Universitatea Complutense din Madrid, iar în anul 2017 a devenit membru al Ilustrului Colegiu de Avocați din Madrid. În prezent își desfășoară activitatea de avocat pe teritoriul Spaniei și al României, având biroul în capitala Spaniei.",
        "author": null,
        "date": "2024-04-19T23:00:08+02:00",
        "category": "Articole",
        "url": "https://occidentul-romanesc.com/14-ani-de-dedicare-jurnalistica-o-sarbatoare-a-implicarii-si-profesionalismului/",
        "region": "Spania"
    },
    {
        "title": "140 de ani de relații diplomatice între România și Spania",
        "content": "Gabriela Dancău\n, ambasadorul României în Regatul Spaniei și \nAntonio Largo Cabrerizo\n, rectorul Universității din Valladolid, au participat astăzi, 21 mai 2021, la conferința științifică „România – Spania: 140 de ani de relații diplomatice”, un eveniment organizat de către Institutul de Studii Europene al Universității din Valladolid în colaborare cu Institutul Cultural Român de la Madrid și Ambasada României în Regatul Spaniei, se precizează într-un comunicat.\n\n\nConferința marchează legăturile speciale dintre România și Spania de-a lungul celor 140 de ani de relații diplomatice, o relație de apropiere continuă bazată pe valori, interese și orizonturi comune.\n\n\nÎn cadrul evenimentului, ambasadorul României a inaugurat expoziția documentară \n„140 de ani de relații diplomatice între România și Spania: repere istorice”\n, realizată de Arhivele Diplomatice ale Ministerului Afacerilor Externe. Expoziția poate fi vizitată de către public până la data de 26 mai 2021, la sediul Instituto de Estudios Europeos al Universității din Valladolid (c/Plaza de Santa Cruz, 8, 47002 Valladolid).\n\n\n\n\nInformații și foto: Ambasada României în Regatul Spaniei",
        "author": null,
        "date": "2021-05-21T12:18:16+02:00",
        "category": "Spania",
        "url": "https://occidentul-romanesc.com/140-de-ani-de-relatii-diplomatice-intre-romania-si-spania/",
        "region": "Spania"
    },
    {
        "title": "2024: Anul deciziilor – Alegeri globale și conflicte internaționale",
        "content": "Centrul Barcelonez pentru Afaceri Internaționale (CIDOB)\n a prezentat astăzi analiza privind perspectivele anului 2024 sub titlul „El mundo en 2024: un año marcado por las urnas y las armas” (Lumea în 2024: un an marcat de voturi și arme). Potrivit directorului CIDOB, Pol Morillas, anul ce se apropie va fi „deosebit de transcendental”, fiind caracterizat de alegeri la nivel mondial și conflicte în curs ce au pus în pericol dreptul internațional.\n\n\nÎntr-o perioadă în care 4 miliarde de oameni vor fi chemați să-și exprime votul în diverse alegeri, CIDOB atrage atenția asupra pericolului dezinformării alimentate de Inteligența Artificială și a creșterii impunității în lipsa unor instrumente de guvernanță globală.\n\n\nAșadar, în 2024, evenimente precum alegerile din Rusia, India, SUA, Indonezia, Taiwan, Venezuela și alegerile pentru Parlamentul European vor coincide cu conflicte precum cele din Gaza, Ucraina, Sudan sau Yemen. CIDOB subliniază faptul că alegerile pot influența dezvoltarea conflictelor, și invers, conflictele pot influența rezultatele alegerilor.\n\n\nAnalistul CIDOB, Carme Colomina, a evidențiat importanța dezinformării și a Inteligenței Artificiale în cadrul proceselor electorale, remarcând paralelele cu precedentul din 2016, când au avut loc alegeri sub umbra post-adevărului.\n\n\nCIDOB\n acordă o atenție deosebită celor două conflicte globale care acaparează în prezent atenția lumii. În ceea ce privește conflictul din Fâșia Gaza, acesta este caracterizat drept cel mai sângeros din regiune în ultimele decenii, cu un risc crescut de escaladare în următoarele luni. În cazul Ucrainei, există incertitudini cu privire la strategia președintelui Zelenski și la abordarea administrației SUA, mai ales în contextul unei posibile victorii a lui Donald Trump în alegerile prezidențiale.\n\n\nÎn ceea ce privește America Latină, ciclul electoral din 2024 va include alegeri în Mexic, El Salvador și Venezuela, desfășurate într-un context de creștere a nemulțumirii față de democrație și de eroziune a instituțiilor.\n\n\nCIDOB atrage atenția asupra consolidării guvernelor iliberale sau autoritare în regiunile numite „Sur Global”, cu expansiunea grupului BRICS și creșterea autoritarismului în țări precum Arabia Saudită, Egipt și Iran. De asemenea, se anticipează un posibil impact al încetinirii economice a Chinei asupra datoriei externe a țărilor dependente de investițiile acestei puteri asiatice.\n\n\nCarmen Colomina\n subliniază că asistăm la o lume cu un intens electoral, caracterizată de o creștere a conflictelor și a impunității. Conflictele din Nagorno Karabah, Sudan sau Yemen evidențiază o accelerare a reglementării forței în cadrul sistemului internațional, iar CIDOB avertizează cu privire la un posibil „extindere umanitară” în contextul a 14 milioane de persoane în plus față de cei 114 milioane înregistrate în septembrie 2023.\n\n\nCIDOB subliniază importanța rezolvării acestei crize a sistemului internațional, evidențiind că\n „dreptul de veto în Consiliul de Securitate este cheia, și fără a aborda această problemă, reconstrucția guvernanței este imposibilă”.\n Alternativa propusă este un sistem internațional fragmentat în mecanisme regionale de securitate, unde unele țări să exercite roluri de lideri.\n\n\nÎn timp ce ne îndreptăm către 2024, CIDOB anticipează o creștere a numărului de refugiați, subliniind necesitatea unei acțiuni coordonate la nivel global pentru a evita o criză umanitară extinsă.\n\n\nA consemnat: Occidentul Românesc\n\n\nSursă informații și foto: RTVE",
        "author": null,
        "date": "2023-12-27T14:34:25+02:00",
        "category": "Politică",
        "url": "https://occidentul-romanesc.com/2024-anul-deciziilor-alegeri-globale-si-conflicte-internationale/",
        "region": "Spania"
    },
    {
        "title": "25 noiembrie – Ziua Internațională pentru Eliminarea Violenței împotriva Femeilor",
        "content": "Ambasada României în Regatul Spaniei se alătură și în acest an demersurilor autorităților române și spaniole de susținere a campaniei internaționale pentru eliminarea violenței împotriva femeilor care marchează seria celor 16 zile de activism începând din 25 noiembrie și până la 10 decembrie, se menționează într-un comunicat.\n\n\nInformațiile și datele statistice din ultima perioadă puse la dispoziție de autoritățile competente din România și Spania arată faptul că vulnerabilitatea femeilor din toate mediile s-a accentuat îndeosebi în condițiile generate de pandemia Covid-19, multe dintre femei fiind victime ale violenței domestice. Nu trebuie să rămânem indiferenți față de această problemă, trebuie să fim responsabili, să prevenim orice act de violență bazată pe gen, pentru o societate egală, civilizată și mai unită.\n\n\nCa în fiecare an, Ambasada României în Regatul Spaniei se implică activ în demersurile desfășurate pe plan local pentru prevenirea și combaterea violenței de gen prin susținerea unui calendar de activități dedicate.\n\n\nLa 25 noiembrie 2021, Ambasada României în Regatul Spaniei va inaugura o expoziție virtuală care urmărește sensibilizarea, prevenirea și informarea femeilor care se află în situații de violență și de multe ori nu știu unde să apeleze pentru a cere sprijin. Detalii referitoare la această expoziție vor fi postate în data de 25 noiembrie 2021, pe pagina de Facebook a misiunii diplomatice.\n\n\nLa inițiativa ambasadei, în data de  26 noiembrie 2021, Unitatea de acordare sprijin familiilor și femeilor din cadrul Poliției Naționale spaniole, unitatea specializată în violența de gen, va susține la sediul Secției Consulare a Ambasadei României în Regatul Spaniei un seminar pentru formarea funcționarilor consulari astfel încât aceștia să poată identifica posibilele victime ale violentei de gen, să acorde sprijin și asistența de specialitate în astfel de cazuri. Evenimentul este organizat cu sprijinul Biroului atașatului pentru afaceri interne din cadrul misiunii diplomatice.\n\n\nLa data de 8 decembrie 2021, Ambasadorul României în Regatul Spaniei, Gabriela Dancău, va participa alături de Secretarul de stat din cadrul Agenției Naționale pentru Egalitatea de Șanse între Femei și Bărbați și reprezentantele asociațiilor Associazione Donne Romene in Italia (ADRI) și Asociația Romanian Women’s Lobby (ROWL) la conferința  internațională \n„Violența domestică – fenomen transnațional. Să acționăm împreună, fără bariere!”\n.\n\n\nPrin intermediul acestor evenimente, Ambasada României în Regatul Spaniei își reafirmă angajamentul pentru susținerea eforturilor de promovare și protejare a drepturilor femeilor, precum și de continuare a luptei de eradicare a oricărei forme de violență împotriva femeilor și fetelor.\n\n\nFoto: Ambasada României în Regatul Spaniei",
        "author": null,
        "date": "2022-01-27T13:14:52+02:00",
        "category": "Spania",
        "url": "https://occidentul-romanesc.com/25-noiembrie-ziua-internationala-pentru-eliminarea-violentei-impotriva-femeilor/",
        "region": "Spania"
    },
    {
        "title": "La 25 octombrie, a fost celebrată la Madrid, Ziua Armatei Române",
        "content": "Ziua Armatei României\n este un prilej pentru a manifesta recunoștința și aprecierea față de instituția care a avut un rol primordial în formarea statului român modern și continuă să fie un factor determinant pentru prestigiul României pe plan internațional. Curajul militarilor, dedicarea și spiritul lor solidar este un exemplu pentru noi toți care ne poate călăuzi și în viitor în construirea unei societăți mai unite și mai sigure pentru copiii noștri.\n\n\nAmbasadorul României în Regatul Spaniei, \nGeorge Bologan\n, și atașatul militar din cadrul misiunii diplomatice au organizat la 25 octombrie, la Madrid, o recepție pentru a marca Ziua Armatei României.\n\n\n\n\n„Militarii ne oferă un model de luptă, nu numai în război, ci și împotriva insuficienței individualiste foarte prezente în zilele noastre. Fideli angajamentelor lor, astăzi, în mijlocul multor contraste, militarii susțin și mai intens lumina virtuților. Fiecare persoană în uniformă inspiră autodisciplină și echilibru, prudență și înțelepciune”\n, a declarat ambasadorul George Bologan.\n\n\nAstăzi, mai mult ca oricând, apreciem importanța păcii în lume, iar militarii români își aduc neobosit contribuția valoroasă la asigurarea acestui climat de securitate la nivel național și internațional fiind în această perioadă de conflict străjeri ai securității frontierelor UE și ai NATO în estul continentului. România este angajată în NATO, UE și în misiunile de pace sub egida ONU. Mulțumim militarilor noștri pentru efortul, sacrificiul și iubirea de patrie pe care o dovedesc de fiecare dată!\n\n\n\n\nAmbasadorul României a dorit, totodată, să mulțumească armatei spaniole pentru sentimentul de prietenie și pentru prezența sa în România. “Consolidarea sentimentului de solidaritate și, astfel, transmiterea unui mesaj puternic și clar al valorilor care ne unesc reprezintă o datorie pentru toți aliații. În actualul context tulburător, putem fi puternici dacă rămânem uniți în jurul nucleului nostru, care sunt valorile comune care trebuie apărate”, a declarat șeful misiunii diplomatice.\n\n\nComunicat și foto: Ambasada României în Regatul Spaniei",
        "author": null,
        "date": "2022-10-26T07:33:45+02:00",
        "category": "Politică",
        "url": "https://occidentul-romanesc.com/25-octombrie-ziua-armatei-romane-a-fost-celebrata-la-madrid/",
        "region": "Spania"
    },
    {
        "title": "26 de români arestați în Spania pentru traficarea a 37 de minori obligați la jafuri cu violență",
        "content": "Poliția Națională din Spania a demontat o organizație criminală românească dedicată exploatării minorilor în scopuri infracționale, care a obligat 37 de copii sub 14 ani să comită jafuri cu violență asupra a peste 200 de persoane vulnerabile din cauza stării de sănătate sau a vârstei, în timp ce extrăgeau bani de la bancomate în Comunitatea Madrid și în alte orașe turistice importante din Spania, relatează \nEl Mundo\n.\n\n\nLiderii, din România, și-au folosit și proprii copii pentru a comite infracțiuni la Madrid și în alte regiuni.\n\n\nÎn timpul operațiunii au fost efectuate 26 de arestări și au fost puși sub protecție 37 de minori, având mai puțin de 14 ani, fără responsabilitate penală în ciuda faptului că au fost implicați în jafuri.\n\n\nMajoritatea deținuților sunt acuzați de infracțiuni de trafic de ființe umane în scopul exploatării infracționale aparținând unei organizații criminale, și infracțiuni împotriva drepturilor și obligațiilor familiei, fiind și părinți care și-au forțat proprii copii să comită aceste infracțiuni, precizează sursa citată.\n\n\n\n\n„Operațiunea Casierilor” este considerată de către autoritățile spaniole ca fiind de cea mai mare amploare de până acum, unde numărul minorilor obligați la infracțiuni de acest tip depășește 30.\n\n\nParte din minorii folosiți la jafuri nu frecventau școala, locuiau cu familiile lor la Madrid (au fost efectuate 5 percheziții în Getafe și Fuenlabrada) sau au fost aduși special din România, pe fondul unor promisiuni de a primi avantaje materiale și financiare pentru ei și familiile lor, precizează aceeași sursă.\n\n\nDin cercetări reiese că au existat peste 20 de adulți, din cel puțin 5 familii sau clanuri, înrudiți între ei, poziționați ierarhic, care au exploatat 37 de minori, de vârste diferite, instruiți special pentru comiterea faptelor.\n\n\nInvestigația a început în luna decembrie 2020, când poliția spaniolă a sesizat o creștere alarmantă a numărului de plângeri depuse de persoane în vârstă pentru jafuri și furturi în Comunitatea Madrid.\n\n\nPolițiștii au constatat că faptele la nivel național aveau un tipar comun, ceea ce a dus la certitudinea că este vorba despre aceeași rețea de infractori și traficanți de minori, care a operat în diverse regiuni din Spania.\n\n\nA consemnat: Mircea Fluieraș – OR\n\n\nSursa video\n: \nYouTube\n\n\nFoto\n: \nEl Mundo",
        "author": null,
        "date": "2021-10-23T12:48:13+02:00",
        "category": "Spania",
        "url": "https://occidentul-romanesc.com/26-de-romani-arestati-in-spania/",
        "region": "Spania"
    },
    {
        "title": "31 august – Ziua Limbii Române",
        "content": "Mesajul Ambasadei României în Regatul Spaniei cu prilejul celebrării Zilei Limbii Române\n\n\n„Limba este tezaurul cel mai prețios pe care-l moștenesc copiii de la părinți, depozitul cel mai sacru lăsat de generațiile trecute și care merită de a fi păstrat cu sfințenie de generațiile care-l primesc”. \n(Vasile Alecsandri)\n\n\n31 august\n este o zi cu semnificații profunde pentru fiecare dintre noi, deoarece astăzi celebrăm bogăția și frumusețea limbii române, un reper al identității noastre naționale.\n\n\nDe fiecare dată când o auzim sau o vorbim pe stradă, la muncă sau în familie, limba română ne ajută să ne simțim acasă oriunde am fi, în țară sau în străinătate. Fără îndoială, alături de cultura și istoria poporului nostru, limba română contribuie la păstrarea vie în sufletul nostru a spiritului de român.\n\n\nAșa cum spunea și marele poet național Mihai Eminescu, limba română este „tezaurul sufletesc al neamului nostru”, la a cărei prețuire trebuie să participăm activ cu toții, \nîmpreună\n.\n\n\nDe-a lungul timpului, limba română a constituit un factor permanent de unitate, un dar lăsat de strămoșii noștri, pe care avem datoria morală să îl transmitem mai departe generațiilor viitoare. Vă îndemnăm să promovăm împreună limba română, să citim copiilor noștri povești scrise de autori români, să răsfoim romane și poezii ale scriitorilor naționali, susținând, totodată, cultura românească în ansamblul său, care este parte din patrimoniul european și al umanității.\n\n\nÎn același timp, vă încurajăm să vă înscrieți copiii la cursurile de Limbă, cultură şi civilizaţie românească care se desfășoară în 300 de unităţi de învăţământ din Spania cu sprijinul Institutului Limbii Române. Susținem acest proiect care vine în sprijinul tuturor elevilor români, fie ei născuți în Spania, și îi ajută să descopere istoria națională, precum și tradițiile și cultura neamului nostru.\n\n\nNu în ultimul rând, aprecierile noastre merg către toți cei care prin aportul propriu promovează România și implicit limba națională, contribuind totodată la îmbogățirea patrimoniul național și european, fie ei profesori, lectori, scriitori, artiști, traducători sau simplii cetățeni, iubitori de patrie.\n\n\nLa mulți ani, români!\n\n\nComunicat și foto: Ambasada României în Regatul Spaniei",
        "author": null,
        "date": "2022-08-31T10:18:59+02:00",
        "category": "Informații",
        "url": "https://occidentul-romanesc.com/31-august-ziua-limbii-romane-2/",
        "region": "Spania"
    },
    {
        "title": "31 de români arestați în La Junquera (Los Límites) pentru certificate PCR false",
        "content": "Poliția Națională din Regatul Spaniei a arestat 31 de cetățeni români în La Junquera (Los Límites), Provincia Girona, la trecerea graniței în Franța, care călătoreau spre România cu un autocar și care au justificat călătoria cu certificate PCR presupuse false, potrivit unui comunicat al Ministerului de Interne, relatează abc.es.\n\n\nDe la mijlocul lunii martie au existat informații despre existența unor eventuale falsuri, a raportat Poliția Națională din Franța.\n\n\nAncheta a început la Girona, când forțele de poliție franceze au avertizat că cetățenii care călătoresc în restul Europei „prezintă rapoarte falsificate ale rezultatelor negative ale testelor PCR solicitate de autoritățile franceze pentru a intra în țara lor”.\n\n\nÎn dimineața zilei de vineri, 26 martie, polițiștii au oprit un autocar cu destinația România, ai cărui călători au prezentat certificate PCR presupuse false, care pare a fi fost efectuate în mai multe laboratoare din Spania.\n\n\nDin primele cercetări realizate împreună cu laboratoarele, autoritățile spaniole  au confirmat că, fie codul nu corespundea emitentului său, fie era asociat cu o altă persoană și au arestat cele 31 de persoane de origine română din autocar, ca presupuși autori ai unei infracțiuni de falsificare a documentelor.\n\n\nDupă ce au dat declarații la secția de poliție, aceștia au fost eliberați, așteptând să fie aduși în fața justiției.\n\n\nA consemnat: Mircea Fluieraș\n\n\nFoto: elpais.com",
        "author": null,
        "date": "2021-03-29T18:33:55+02:00",
        "category": "Spania",
        "url": "https://occidentul-romanesc.com/31-de-romani-arestati-in-la-junquera-los-limites-pentru-certificate-pcr-false/",
        "region": "Spania"
    },
    {
        "title": "-34°C în Catalonia, recordul istoric al frigului în Peninsula Iberică",
        "content": "Spania a înregistrat cea mai scăzută valoare termincă din ultimii 65 de ani, de minus 34 de grade Celsius, a anunţat stația de rețea Meteopirineu, situată în Clot del Tuc de la Llança la o altitudine de 2.350 m în Alt Àneu, în regiunea Pallars Sobirà (Catalonia), la granița cu zona Beret, relatează lavanguardia.com/\n\n\nZăpezile abundente şi vântul puternic s-au abătut în Munţii Pirinei, la Clot de Tuc la Llança, o localitate din Provincia Lleida (Lérida) din nord-estul Spaniei, unde miercuri dimineaţă, la ora locală 05:19, s-au înregistrat -34 de grade Celsius.\n\n\nValoarea înregistrată a fost cu două grade Celsius mai scăzută decât precedentul record, ce datează din anul 1956. Atunci, o temperatură de minus 32 de grade Celsius a fost măsurată în Estany Gento, tot în provincia Lleida din nord-estul Spaniei.\n\n\nZăpezi abundente sunt prognozate şi pentru zilele viitoare în centrul şi nordul Spaniei, unde temperaturile vor scădea până în jurul valorii de minus 11 grade Celsius.",
        "author": null,
        "date": "2021-01-07T09:51:46+02:00",
        "category": "Spania",
        "url": "https://occidentul-romanesc.com/34c-in-catalonia-recordul-istoric-al-frigului-in-peninsula-iberica/",
        "region": "Spania"
    },
    {
        "title": "A exersa respect față de onoare",
        "content": "Bunul-simț, iată un termen des folosit în viața cotidiană. Oamenii, în diferite împrejurări apelează cel puțin teoretic la folosirea termenului, iar alții pretind că ar fi chiar posesori ai acestei stări. Nu există o definiție exactă și cuprinzătoare a bunului-simț, însă cugetările despre această calitate abundă din plin. La prima vedere se poate spune că bunul-simț reprezintă capacitatea omului bazată pe viața cotidiană de a judeca și de a aprecia just oamenii, lucrurile și evenimentele, în scopul de a trăi viața frumos, fără a pricinui suferință sau disconfort semenului de relaționare. Cu alte cuvinte, înseamnă atitudinea de a respecta niște reguli de conviețuire bazate pe principiul \n„Ceea ce ție nu-ți place, altuia nu-i face!”.\n\n\nBazându-ne pe acest mod de gândire putem afirma că bunul-simț este o măsură a bunei-creșteri, a bunei-cuviințe, a respectului pentru cei din jur. Așadar, trebuie să existe un bun-simț în orice civilizație. Bunul-simț nu este un instant, nu este dat de undeva și nu este dobândit, nici măcar ereditar. Acesta se învață, iar responsabilă pentru deprinderea lui este chiar persoana în cauză. Evident, acest lucru depinde de educația primită în familie, iar mai apoi de cultivarea progresivă în sistemul de învățământ. Realitatea demonstrează însă că educația primită nu constituie neapărat o garanție sigură că o persoană va face bine în momentele de provocare.\n\n\nGenerozitate, bun-simț, bună-voință. Pentru mulți sunt cuvinte care s-au prăfuit de multă vreme în dicționar… Observ cu bucurie că în țările civilizate există un interes din ce în ce mai mare pentru cursurile de bune maniere, pentru crearea unui mediu de lucru cât mai prietenos, pentru relații umane cât mai benefice. Din păcate, unii dintre noi nu suntem interesați de așa ceva. Deși ne lăudăm că trăim în străinătate de cel puțin un deceniu, că suntem vorbitori a „trei” sau „cinci limbi străine” (!?!), că deținem „vile și mașini de lux fără număr”, că „nu lucrăm și nu avem de-a face cu români numai cu străini” (!?!), păstrăm în comportamentul nostru de zi cu zi aceleași metehne.\n\n\nAvem șansa să trăim în țări civilizate, să ne reinventăm și să pornim o viață nouă de la zero, să ne debarasăm de obiceiurile comuniste și să învățăm de la cei care ne-au adoptat tot ce considerăm că poate fi benefic pentru noi și familiile noastre. Cu toate acestea, continuăm să ne evidențiem prin același comportament „comunisto-securist” pe care l-am importat cu noi:\n\n\n\n\nsuntem preocupați în permanență de „capra vecinului”;\n\n\nîncercăm să părem ceea ce nu am fost niciodată;\n\n\nutilizăm la maximum – și în orice situație –, obrăznicia și minciuna;\n\n\ndacă nu avem motive să denigrăm pe cineva care ni se pare că e mai bun decât noi inventăm, facem scenarii, intrăm cu bocancii grei în viața celorlalți fără pic de rușine și lovim fără milă;\n\n\nridicăm tupeul, obrăznicia, aroganța și nesimțirea la rang de aptitudini utile pentru reușita în viață;\n\n\napreciem tupeiștii și-i considerăm slabi pe oamenii bine-voitori;\n\n\nprofităm de generozitatea oamenilor din jurul nostru cât mai mult posibil;\n\n\ndeși conștientizăm că suntem departe de ceea ce pretindem a fi continuăm să ne impunem prin duritate, obrăznicie și minciună. Cum s-ar spune: multă lume, puțini oameni!\n\n\n\n\nȘi tot în țările civilizate se vorbește despre beneficiile gândirii pozitive, despre respect față de onoare și demnitate. Toată lumea oftează după gesturi ca sărutatul mâinii sau ridicarea pălăriei în semn de salut. La noi nu mai sunt la modă. Primele, pentru că doamnele s-au „emancipat” și celelalte pentru că domnii nu mai poartă pălării.\n\n\nÎn România generozitatea a devenit spectacol de televiziune. Lipsa bunului-simț la fel. De ce să fii bun dacă nu te vede nimeni, de ce să ai bun-simț când se apreciază tupeul, minciuna și obrăznicia?! Și totuși, așa cum occidentalii ne-au inspirat în atâtea direcții, n-am putea oare să ne lăsăm inspirați și de aceste aspecte? N-am putea ca în micul nostru univers de familie, de grup, de prieteni, de muncă, să fim generoși, amabili și bine-voitori unii cu ceilalți?!\n\n\nE frustrant și dureros să observi comportamentul benefic al altor nații, modul de a se bucura unii de realizările celorlalți, de a se mândri sincer, fără falsitate și ipocrizie de toți cei care prin propriile forțe s-au reinventat în țările lor de adopție, au luat viața în piept de la zero și au ajuns pe cupola succesului de unde nimeni și nimic nu-i mai poate da jos. Nici măcar invidia, răutatea și micimea unora.\n\n\nÎn țările civilizate, în marea lor majoritate, oamenii se respectă unii pe alții pentru că muncesc, creează, se țin de cuvânt, nu mint, nu înșală și nu fură, sunt echilibrați, nu-și pierd cumpătul, nu țipă, nu ridică tonul unii la alții atunci când lucrurile nu ies așa cum le place lor. Au un simț al discernământului și nu au în vedere numai împlinirea propriilor dorințe ci se mai gândesc și la ceilalți. Își cunosc locul și rostul pe lume, admit când greșesc, știu să ceară iertare și să ierte.\n\n\nÎn zilele acestea, fie că trăim în România sau în străinătate, putem observa cu ușurință dar și cu multă tristețe, o criză spirituală manifestată printr-o alta de autoritate, culmea, pe fondul inflației de autorități. Și autoritatea persoanei umane suportă o eroziune socială în decorul general compus din tot mai mulți indivizi și din tot mai puține persoane. Multă lume, puțini oameni. Un peisaj trist și frustrant totodată.\n\n\nÎn Occident justiția este legea! Iar legea este încercarea omului de a stabili principiile bunei-cuviințe. Buna-cuviință nu este marfă de schimb. Nu e câștig, nu e fraudă! Nimeni nu cumpără, nimeni nu vinde. A exersa respect faţă de onoare înseamnă a face un legământ de recunoaștere reciprocă. Respectul este forma cea mai sigură de a lega valorile de viața şi activitatea umană concretă.\n\n\nAutor editorial: Kasandra Kalmann Năsăudean (Regatul Spaniei)\n\nFoto: freepik.com\n\nEditorial publicat în ediția tipărită \nOccidentul Românesc\n a lunii februarie 2023.\n\n\nNota Redacției:\n\n\n\n\nKasandra Kalmann Năsăudean \na fost unul dintre redactorii primului post de radio în limba română, RadioUniplus92-FM (Millennium) din Santa Susana (CA), mulți ani editor la prestigiosul ziar \nGândacul de Colorado\n (Denver) și redactor-șef la \nRadio Diaspora Online – Chicago\n, Statele Unite ale Americii. Licențiată în Informatică de gestiune (Felix C-256) și Științele Comunicării (Investigații), Kasandra înființează în anul 2010 ziarul \nOccidentul Românesc\n dedicat tuturor românilor din Peninsula Iberică și de pretutindeni, publicație de limbă română, care apare lună de lună, fără întrerupere, în format print și online, de peste 12 ani. A scris pentru numeroase reviste și ziare în limba română din străinătate și din România, iar în Spania a fost redactor-șef la primul ziar în limba română din Peninsula Iberică, \nRomân în Lume\n, a colaborat cu revista Origini și ziarul Noi în Spania din Madrid. Este autor a volumului bilingv \nDestine distruse de comuniști\n (Coautori: Michael Harrison Cronkite și Cristian Ioanovics Guitars), coautor la volumul The Mists of Time (Din negura vremii) publicat în 2011 (LA, Pars Books & Publishing) și în alte cinci documentare dramatice aflate în investigație jurnalistică, alături de Michael Harrison Cronkite, șef de lucrări.",
        "author": null,
        "date": "2023-03-01T14:43:10+02:00",
        "category": "Articole",
        "url": "https://occidentul-romanesc.com/a-exersa-respect-fata-de-onoare/",
        "region": "Spania"
    },
    {
        "title": "A  fost lansat “Ghidului românilor în Spania”",
        "content": "COMUNICAT\n\n\nA  fost lansat \n“Ghidului românilor în Spania”\n, volum care prezintă informații utile  atât pentru conaționalii care trăiesc în această țară cât și pentru cei care își doresc  să muncească sau să se stabilească în Regatul Spaniei. Semnat de jurnalistul \nRăzvan Nicolescu\n, „Ghidul românilor în Spania” este un proiect finanțat de către Departamentul pentru Românii de Pretutindeni.\n\n\nCei peste 1 milion de români care trăiesc în Spania au acum propriul ghid din care să afle informațiile corecte privind integrarea în societate: de la găsirea unui loc de muncă, obținerea  rezidenței – NIE, a \nempadronamiento\n, a pensiei comunitare sau a cardului sanitar și până la omologarea diplomelor de studii, achiziționarea unei mașini sau obținerea documentelor de la consulatele românești.\n\n\nStatisticile arată că în anul 2022,  românii reprezintă cea mai numeroasă comunitate străină din Spania. Obiectivul acestui ghid este de a le oferi acestora, informații importante pentru viața cotidiană, într-un limbaj accesibil.\n\n\nEste nevoie de mai multă informație. Lipsa acesteia poate duce uneori la manipulări sau forme de exploatare. De aceea, în  „Ghidul românilor în Spania”  sunt abordate acele teme, cel mai frecvent întâlnite în discuțiile din comunitate, probleme pe care românii din Peninsulă le întâlnesc în viața de zi cu zi: de la obținerea unei programări la primărie și până la închirierea unui apartament sau înscrierea copiilor la școală.\n\n\n„Ghidul românilor în Spania” este structurat în 18 capitole care ating toate aspectele importante ale vieții comunității românești în relațiile cu autoritățile spaniole și române. Cum primii pași sunt cei mai dificili în momentul emigrării, volumul reunește datele necesare pentru ca perioada de adaptare și integrare să fie cât mai ușoară.\n\n\nPașii care trebuie parcurși pentru ca membri comunităților românești, să lucreze și să trăiască în legalitate, să își cunoască drepturile și obligațiile, sunt pași explicați într-un limbaj simplu, informal, completat cu recomandarea unor linkuri în detaliu pentru fiecare temă în parte. Ghidul este realizat și cu susținerea Consulatului României la Castellón. Un capitol special este dedicat celor care doresc să se reîntoarcă în țară și să investească banii adunați în străinătate sau să își caute un loc de muncă.\n\n\nAutorul „Ghidului românilor în Spania”, \nRăzvan Nicolescu\n este un scriitor și jurnalist român, autor al volumelor „Mirajul televiziunii” și „Triunghiul succesului”. Are o experiență de peste doua decenii în televiziune, în România, autor al mai multor reportaje și documentare despre comunitățile românești din Spania, Grecia, Statele Unite și Israel. În Spania semnează articole și știri în media dedicată diasporei și realizează reportaje și corespondențe privind evenimentele  din viața comunității românești  de aici.\n\n\n„Ghidului românilor în Spania” este  GRATUIT și poate fi găsit începând cu luna noiembrie 2022, în punctele de interes ale comunității românești din Regatul Spaniei, inclusiv în cadrul consulatelor României, parohiilor românești, centre medicale sau magazine cash&carry. Companiile sau instituțiile românești din Spania care doresc să contribuie la distribuirea gratuită a ghidului pot folosi emailul: \nghidulromanilorinspania@gmail.com\n. Varianta online a ghidului, varianta ce urmează a fi actualizată și în lunile următoare poate fi consultată la adresa \nhttps://viatainspania.com/ghidul-romanilor-in-spania/\n\n\nParteneri\n: Radioteleviziunea Diasporei \nwww.rtvd.ro\n, viatainspania.com, Centrul Medical Romanesc Valencia, Much More Market cash&carry, Ro TV Valencia, Ro FM Valencia.",
        "author": null,
        "date": "2022-11-15T10:31:36+02:00",
        "category": "Diaspora",
        "url": "https://occidentul-romanesc.com/a-fost-lansat-ghidului-romanilor-in-spania/",
        "region": "Spania"
    },
    {
        "title": "„A reușit o veritabilă cursă contra cronometru în carieră”",
        "content": "Ioana Brătuleanu\n, 31 de ani, a intrat în 2017 în baroul din Madrid și și-a deschis propriul cabinet de avocatură în capitala iberică. Face o paralelă între felul în care funcționează justiția în Spania și în România, dar vorbește și despre felul în care s-a schimbat în ultimii ani percepția despre imigranții din Carpați.\n\n\nÎnspre nordul Madridului, la două stații de metrou de celebrul stadion „Santiago Bernabeu”, e biroul de avocatură al Ioanei Brătuleanu, o româncă de 31 de ani, care, din 2012 până în prezent, a reușit o veritabilă cursă contra cronometru în carieră. A trecut în viteză de la statutul de masterandă în Drept European la Iași la cel de avocat plin în baroul din capitala iberică, renumitul Ilustre Colegio de Abogados. În Plaza de Castilla, la o aruncătură de băț de spectaculoasa Puerta de Europa, clădirile de birouri construite în V, cu o înclinație de peste 14 grade, are loc întâlnirea cu una dintre figurile foarte prezente în viața comunității românești din Madrid.\n\n\nJustin Gafiuc: Doamna avocat, vă rog să ne povestiți, în primul rând, cum ați ajuns să profesați la Madrid și să intrați în selectul barou din capitala Spaniei? \n\n\nIoana Brătuleanu:\n \nDupă ce am terminat Dreptul la Iași, am continuat în țară cu un Master în Drept European, pe durata căruia am plecat cu o bursă Erasmus la Universitatea din Palma de Mallorca. Atunci a fost primul meu contact cu dreptul spaniol. Mi-a plăcut, legile sunt ușor de înțeles, bine structurate, iar de acasă stăpâneam deja foarte bine limba spaniolă. A urmat o perioadă de practică la un birou din Madrid, să intru în contact cu diferite cazuri. Am revenit un timp la Iași, dar am continuat să lucrez și pentru spanioli, fiindcă aveau dosare și pe partea de România. Iar la un moment dat s-a ivit oportunitatea de a mă muta definitiv la Madrid, pentru că era nevoie de un om permanent.\n\n\nJustin Gafiuc: Înseamnă că în țară ați profesat foarte puțin, nu? \n\n\nIoana Brătuleanu\n: \nDoar consilier juridic în România, dar activitatea de avocat pledant, la bară, am început-o efectiv în Spania. Sigur, acum am diferite proceduri și în România, așa că intru în contact și cu instanțele din țară.\n\n\nJustin Gafiuc: E ceva ce vă frapează în sistemul juridic din țară raportat la experiența pe care ați acumulat-o în Spania? \n\n\nIoana Brătuleanu:\n \nNesiguranța juridică! Nu se ține cont de jurisprudență, fiecare complet e cu propria interpretare. Chiar dacă invoci cazurile altor instanțe de același grad, sentințele nu sunt luate în considerare, fiindcă judecătorii se consideră mai importanți decât alții sau, pur și simplu, vor să-și impună propriul punct de vedere. De exemplu, am acum cazul unui minor fără documente. Mama e româncă, locuiește în Spania cu copilul, tata e în America de Sud și nu-l mai interesează familia. Instanța spaniolă i-a acordat mamei autoritatea părintească exclusivă, dar e nevoie de recunoașterea sentinței în România. Asta se face printr-o procedură simplă, pe un regulament european. De obicei, instanțele se pronunță în maximum trei luni. Mai puțin însă Tribunalul București, unde se întinde pelteaua cu tot felul de notificări, de ce așa, de ce pe dincolo, când lucrurile sunt, de fapt, foarte limpezi. Am pus la dispoziție inclusiv jurisprudență relevantă, cazuri chiar de la alte secții ale Tribunalului București, dar tot se continuă să se tragă de timp, iar la mijloc e un copil care trăiește în Spania fără documente de identitate\n\n\nJustin Gafiuc: Adică vi se pare că instanțele din România complică foarte mult dosarele? \n\n\nIoana Brătuleanu:\n \nFoarte mult! Caută probleme, nu soluții! Nu există o securitate juridică, o comunicare fără obstacole cu instanțele. Te pomenești, de exemplu, de la grefieri, cu răspunsuri foarte scurte, nu înțelegi ce vor, dacă pui mâna pe telefon să adresezi o întrebare lămuritoare, te pun să faci o corespondență pentru un lucru simplu, banal, sau te invită la tribunal, deși le spui că ești tocmai la Madrid. Iar în tot acest timp, dosarul, de fapt, stă pe loc, iar clientul rămâne în aer. În Spania, nu te lovești de astfel de bariere rigide. Oamenii din sistem caută să te ajute, nu să te încurce, să te obstrucționeze. Și mai e chestiunea cu aglomerarea incredibilă a instanțelor.\n\n\nJustin Gafiuc: Vă referiți la detaliul că există complete care au pe ordinea de zi și câte o sută de dosare?\n\n\nIoana Brătuleanu:\n \nExact! În Spania, o instanță are trei-cinci procese zilnic, dar la noi e îngrozitor, câte 50-60-70. Asta se întâmplă și pentru că dau termene pentru fiecare chichiță, în loc să adune toate documentele la dosar și apoi să cheme părțile la judecată. Pentru un dosar la care procedura durează, să spunem, un an și jumătate, ai în Spania maximum două-trei termene, iar în România te cheamă lunar, să se asigure că nu te plictisești. Mi s-a întâmplat și să am citație pentru ora 8:30, am intrat în instanță mult după prânz și am stat fix 30 de secunde, fiindcă s-a amânat din nou, ceea ce e o mare fericire pentru client, mai ales că trebuie să suporte și cheltuielile de deplasare. Eu am spus, mai în glumă, mai în serios, că avocații din România ar trebui să primească și un spor de stres!\n\n\nJustin Gafiuc: Pe ce segmente vă axați? \n\n\nIoana Brătuleanu:\n \nPe drept internațional privat, familie, moșteniri, măsuri privind minorii. Știu, toată lumea s-ar aștepta să spun că lucrez în penal, fiindcă românii fac și dreg. Dar nu sunt românii cei care creează probleme în mod special. Nu e nici o diferență în instanțele iberice între români, spanioli sau alte naționalități. Sigur, mai intru în penal pe furturi sau tâlhării, pentru că există și o parte civilă, cu compensații de achitat, dar am refuzat constant omoruri sau violuri. E o zonă care nu-mi place. Nu mă atrage profesional.\n\n\nJustin Gafiuc: Cum v-au privit colegii spanioli când au văzut că o româncă le face concurență la Madrid?\n\n\nIoana Brătuleanu:\n \nAvocații spanioli chiar m-au felicitat pentru curaj și pentru priceperea de a pleda în limba spaniolă. Nu m-am ciocnit de discriminări. Unii sunt impresionați că am reușit să-mi și deschid propriul birou la Madrid și m-au susținut să merg înainte. N-a fost ușor la început, a trebuit să fac un Master ca să-mi omologheze studiile din România. A fost apoi examen național și examen de admitere în barou, a trebuit să mă pun la punct și cu limbajul tehnic mai complicat, dar am trecut cu brio peste toți acești pași. Sistemul juridic spaniol e mai simplu și mai clar decât cel din România. Iar o mare importanță are jurisprudența, pe care, dacă o stăpânești, ai din start un mare avantaj în instanțe.\n\n\n\n\nJustin Gafiuc: Era o vreme când, în Spania, a fi român însemna a purta un stigmat, toți fiind identificați cu cazurile de tâlhării, prostituție, omoruri, cerșetorie ale conaționalilor. Care mai e percepția la zi?\n\n\nIoana Brătuleanu:\n \nComplet schimbată, pentru că, de atâția ani, românii s-au integrat, de fapt, foarte bine în societate. Astăzi, sunt milioane de spanioli care au fie un coleg de muncă, fie un angajat, fie un prieten, fie un vecin român de bună-credință, iar această rețea s-a extins în timp. Probabil că mai există și spanioli care continuă cu vechile percepții, dar mă îndoiesc de faptul că, în Madrid, cel puțin, românii mai sunt discriminați sau priviți cu anumite prejudecăți. Cunosc români extraordinari, care performează în Spania și sunt exemple în societate: actori, medici, traducători, jurnaliști, psihologi, avocați.\n\n\nJustin Gafiuc: Mai sunt avocați români în baroul madrilen? \n\n\nIoana Brătuleanu:\n \nMulți cu naționalitate. Sunt familii de români cu vechime în Spania, au avut copii, care au crescut, au studiat și acum au început să profeseze avocatura la Madrid. Sunt mai mult spanioli, cu studii făcute aici, dar români ca naționalitate.\n\n\nJustin Gafiuc: În ce direcție vi se pare că merge România? Cum se vede de la distanță?\n\n\nIoana Brătuleanu:\n \nSper că într-o direcție bună. Să știți că nici în Spania nu e raiul pe pământ, dar mișcările sociale din România arată că există încă multe probleme. Iar societatea dă semne clare că vrea să se schimbe. Tinerii sunt sătui de ceea ce se întâmplă la nivel politic, un domeniu despre care n-aș vrea să vorbesc. În primul rând, n-am timp să fiu la curent cu tot ce se întâmplă la nivel politic în România pentru a-mi putea forma o părere avizată. Mă uit mai cu atenție la politica spaniolă, fiindcă există, de exemplu, un partid de opoziție care solicită măsuri împotriva imigranților, iar asta mă interesează direct pentru mine și pentru clienții mei români din Spania. \n\n\nCe m-a deranjat însă foarte mult din zona politică românească în ultima vreme e bombardamentul de fake news-uri, care curge dinspre toate partidele. Sunt foarte multe articole care te induc în eroare dacă nu ești un pic atent. Există tentative de manipulare incredibile. Iar omul simplu poate fi ușor păcălit de astfel de materiale, care ajung să fie promovate masiv pe rețelele de socializare, pe grupurile comunității, de unde oamenii își culeg des informații. E important însă ca oamenii să-și spună răspicat punctul de vedere, să iasă la manifestații într-un cadru legal și civilizat, așa cum văd deseori în centrul Madridului, în Plaza Mayor, unde mai mereu e cineva cu câte o pancartă, să ceară drepturi în stradă dacă e nevoie. Nu prea am la dispoziție timp liber, dar, când mai găsesc un moment de respiro, prefer să citesc, să merg la un teatru sau la înot. Sunt însă weekend-uri pe care mi le dedic participării la diferite acțiuni ale asociațiilor din comunitatea românească pentru a prezenta diferite teme de interes.\n\n\nAutor: Justin Gafiuc \n\n\nNota autorului\n:\n\n\n\n\n1596 este anul fondării baroului din Madrid, în care activează în prezent 77.000 de avocați. \n\n\n25 de milioane de euro este bugetul anual pe care-l gestionează baroul madrilen, unde există circa 200 de angajați în structura sa administrativă\n.\n\n\n\n\nSursa text: \nlibertatea.ro\n\nFoto: Arhiva personală Ioana Brătuleanu",
        "author": null,
        "date": "2022-08-25T11:15:28+02:00",
        "category": "Articole",
        "url": "https://occidentul-romanesc.com/a-reusit-o-veritabila-cursa-contra-cronometru-in-cariera/",
        "region": "Spania"
    },
    {
        "title": "„A ști cum să îmbătrânești este o capodoperă a înțelepciunii și unul dintre cele mai dificile capitole din marea artă de a trăi”",
        "content": "Îmbrățișarea ideii de a împlini binele, de a fi respectuoși față de valorile care ne definesc ca români și europeni, de a fi deschiși și toleranți cu cei diferiți de ideile noastre, implicarea în viața socială și politică a societății sunt trăsăturile unei comunități care contează și este apreciată. Acestea au fost principalele idei ale mesajului transmis de către ambasadorul României în Spania, \nGeorge Bologan\n, unei părți a comunității de români din Toledo. Vizita șefului misiunii diplomatice a avut loc la \n1 octombrie\n, cu prilejul participării la sărbătoarea Parohiei ortodoxe din localitate unde a slujit PS Timotei.\n\n\nDupă slujbă, ambasadorul român însoțit de consulul \nFlorența Ciobotaru\n a discutat cu cetățenii români despre importanța de a deveni o comunitate puternică, unită, lăsând la o parte egoismul și îndrăznind să schimbăm lumea în bine pornind de la exemplul propriu.\n\n\n„Vă invit să fim o comunitate în adevăratul sens al cuvântului, să fim suflet către suflet și să regăsim frumusețea uitată a vieții. Creștinul autentic este în comunitatea în care trăiește o prezență iradiantă, dătător de pace, de înțelepciune, de echilibru. Ar putea oferi un model de solidaritate, de cugetare despre ceea ce este bine, de dăruire față de cei care se află în nevoi evitând egoismul și pasivitatea”\n, a spus George Bologan.\n\n\nDe asemenea, fiind Ziua internațională a persoanelor vârstnice, ambasadorul l-a citat pe filosoful Henri Frederic Amiel care susținea că \n„a ști cum să îmbătrânești este o capodoperă a înțelepciunii și unul dintre cele mai dificile capitole din marea artă de a trăi”\n amintind, totodată, și de importanța pe care au avut-o valorile transmise de bunici și părinți în devenirea noastră ca oameni.\n\n\nComunicat și foto: Ambasada României în Regatul Spaniei",
        "author": null,
        "date": "2022-10-04T06:46:42+02:00",
        "category": "Diaspora",
        "url": "https://occidentul-romanesc.com/a-sti-cum-sa-imbatranesti-este-o-capodopera-a-intelepciunii-si-unul-dintre-cele-mai-dificile-capitole-din-marea-arta-de-a-trai/",
        "region": "Spania"
    },
    {
        "title": "Accesând lumea: Pașaportul spaniol se clasează pe locul al doilea la nivel mondial",
        "content": "Pașaportul spaniol este cel mai puternic din Europa și al doilea ca putere la nivel mondial.\n\n\nConform celor mai recente rezultate din Indicele de Pașapoarte, \nHenley & Partners\n, firmă de consultanță în materie de cetățenie și rezidență globală cu sediul la Londra, pașaportul spaniol, alături de cel german și italian sunt cele mai puternice din Europa, oferind călătorilor acces la 190 de destinații fără viză prealabilă.\n\n\nLa nivel global, aceste trei pașapoarte ocupă poziția a doua cu 190 de puncte, indicând numărul de destinații la care se poate călători fără a avea nevoie de viză, scrie \nhenleyglobal.com\n.\n\n\nClasament mondial\n:\n\n\n\n\nPrima poziție este ocupată de Singapore, cu acces liber la 192 de destinații.\n\n\nJaponia, anterior pe primul loc, se află acum pe locul trei, împreună cu Austria, Finlanda, Franța, Luxemburg, Coreea de Sud și Suedia, fiecare cu 189 de puncte.\n\n\nUrmărindu-i, pe locul patru, Regatul Unit, Danemarca, Irlanda și Țările de Jos oferă acces la 188 de destinații fără viză.\n\n\nBelgia, Republica Cehă, Malta, Noua Zeelandă, Norvegia, Portugalia și Elveția au toate 187 de puncte, alcătuind topul 5.\n\n\n\n\n\n\nÎn afara Europei, țări importante precum Australia, Canada și Statele Unite ocupă locurile șase, șapte și opt, respectiv, împreună cu alte națiuni europene.\n\n\n\n\n\n\nÎn partea inferioară a clasamentului, Afghanistan, Irak și Siria ocupă ultimele poziții, având acces la mai puțin de 30 de destinații în întreaga lume fără viză.\n\n\n\n\nMai mult, o cercetare unică efectuată de către Henley & Partners, comparând accesul fără viză al unei țări cu scorul său din Indicele Global al Păcii, arată o puternică corelație între puterea unui pașaport al unei națiuni și indicele său de pace.\n\n\nAstfel, orice țară clasată în primele zece în Indicele de Pașapoarte Henley se poate regăsi și în primele zece în \nIndicele Global al Păcii.\n\n\nA consemnat: \nMircea Fluieraș\n – \nOccidentul Românesc\n\n\nfoto: \nhttps://www.expatica.com/",
        "author": null,
        "date": "2023-07-23T23:20:20+02:00",
        "category": "Spania",
        "url": "https://occidentul-romanesc.com/accesand-lumea-pasaportul-spaniol-se-claseaza-pe-locul-al-doilea-la-nivel-mondial/",
        "region": "Spania"
    },
    {
        "title": "ACORAMAR sărbătorește cu mândrie Ziua Națională a României în Murcia",
        "content": "San Pedro del Pinatar, Murcia – 4 decembrie 2023\n\n\nSâmbătă, \n2 decembrie 2023\n, \nAsociația ACORAMAR\n din \nSan Pedro del Pinatar\n, Murcia, a sărbătorit cu entuziasm și bucurie Ziua Națională a României la sediul său, printr-un program artistic de excepție. Evenimentul a fost marcat de prezența unor personalități de seamă, contribuind astfel la afirmarea comunității românești din regiune.\n\n\nCu onoare și recunoștință, am avut privilegiul de a avea alături de noi pe domnul \nRobert-Claudiu Hellvig\n și \nGheorghe Florea\n de la \nConsulatul României din Almeria\n. Le adresăm sincere mulțumiri pentru sprijinul acordat și pentru prezența în mijlocul nostru.\n\n\n \nManifestarea a fost posibilă și datorită sprijinului generos acordat de către Departamentul Pentru Românii de Pretutindeni, căruia îi adresăm recunoștința noastră. De asemenea, suntem profund recunoscători autorităților locale, Primăriei din San Pedro del Pinatar, reprezentate de doamna \nMaria José Escudero\n, pentru sprijinul oferit și participarea la acest eveniment deosebit.\n\n\nNu putem să nu menționăm contribuția valoroasă a doamnei avocat Veronica Ene, doamnei Mariana Badea și doamnei Maria Bănuț, care au avut un rol esențial în reușita acestei zile de sărbătoare. Felicitări și sincere mulțumiri tuturor copiilor și părinților care au participat la sărbătoarea noastră, contribuind la atmosfera plină de emoție și mândrie națională.\n\n\nÎn ziua următoare, duminică, \n3 decembrie 2023\n, am continuat sărbătorirea Zilei Naționale a României la Biserica Ortodoxă Română din Torrevieja. Evenimentul a fost binecuvântat de preotul Cosmin Sorin Trică, sub coordonarea doamnei preotese Claudia Ștefania Trică și a doamnei profesoare Ionela Dojană, a copiilor de la Școala parohială de duminică. Mulțumiri speciale doamnei Veronica Ene și doamnei Mariana Badea pentru prezența lor deosebită.\n\n\n\n\nDe asemenea, membrii Asociației ACORAMAR au participat cu entuziasm la sărbătorirea Zilei Naționale a României în Torrevieva, la invitația doamnei profesoare \nLucica Loliceru\n și a \nAsociației Acercate a Rumania\n, organizatorii evenimentului. Evenimentul a fost marcat de prezența doamnei consul \nIrina Marin\n de la Consulatul din Castellón și de participarea părintelui Cristian Toderici și a doamnei profesoare Alina Toderici din Elche. Programul artistic susținut de elevii cursului L.C.C.R. și ai Asociației ACORAMAR a încântat publicul prezent.\n\n\nLe mulțumim și de această dată doamnei avocat Veronica Ene, doamnei Mariana Badea și doamnei Ionela Manole pentru implicarea lor și sprijinul acordat. Felicitări și mulțumiri călduroase tuturor copiilor și părinților participanți, precum și organizatorilor acestor evenimente speciale.\n\n\nAsociația ACORAMAR din San Pedro del Pinatar, Murcia",
        "author": null,
        "date": "2023-12-04T19:57:55+02:00",
        "category": "Cultură",
        "url": "https://occidentul-romanesc.com/acoramar-sarbatoreste-cu-mandrie-ziua-nationala-a-romaniei-in-murcia/",
        "region": "Spania"
    },
    {
        "title": "Semnarea acordului de cooperare între CG Sevilla şi Camera de Comerţ, Industrie şi Navigaţie",
        "content": "Joi, 14 iulie a.c., a fost semnat acordul de cooperare între \nConsulatul General al României la Sevilla\n şi \nCamera Oficială de Comerţ, Industrie şi Navigație\n din Sevilla, în continuarea activităților de diplomație economică desfășurate de consulatul român în Andaluzia, se precizează într-un comunicat.\n\n\nEvenimentul completează eforturile Consulatul General al României la Sevilla pe linia prezentării mediului de afaceri românesc, punându-se accent pe potențialul țării noastre ca destinație pentru investițiile spaniole și reprezintă un mijloc prin intermediul căruia oficiul consular va informa cetățenii români cu privire la facilitățile oferite de către Camera Oficială de Comerț, Industrie şi Navigație din Sevilla, celor care doresc să demareze o activitate economică în zona de competență a instituției spaniole.\n\n\n \n\n\nComunicat și foto: \nConsulatul General al României la Sevilla",
        "author": null,
        "date": "2022-07-15T11:27:25+02:00",
        "category": "Spania",
        "url": "https://occidentul-romanesc.com/acord-de-cooperare-intre-cg-sevilla-si-camera-oficiala-de-comert-industrie-si-navigatie-din-sevilla/",
        "region": "Spania"
    },
    {
        "title": "Activitatea de reîmpădurire de la Villafranqueza, Alicante: Un exemplu de comunitate și solidaritate",
        "content": "Sâmbătă, 26 octombrie 2024\n, în \nVillafranqueza, Alicante\n, \npeste 1600 de persoane\n – copii, părinți, prieteni, și chiar bunici – s-au reunit cu un scop comun: să planteze viață. \nReîmpădurirea din El Palmo\n, organizată de asociația „Enamorados de Alicante”, a adus împreună oameni din toate colțurile comunității și a demonstrat, o dată în plus, că dorința de a proteja și de a revitaliza natura este mai puternică decât orice diferență.\n\n\nÎntregul eveniment a fost un adevărat spectacol de solidaritate socială, cu implicarea a \npeste 2000 de specii de plante și arbori autohtoni\n, oferind un imens beneficiu pentru biodiversitate. Mai mult decât o acțiune de plantare, a fost o lecție de generozitate și implicare civică, fiind sprijinită și de entități locale importante, inclusiv de comunitatea românească reprezentată de \nBiserica Greco-Catolică Sfântul Nicolae din Alicante\n și \nAsociația ARIPI\n, care se remarcă prin inițiative de integrare și promovarea limbii române pentru copii. Participarea acestor grupuri nu a fost doar simbolică, ci a subliniat dorința de a contribui activ la societatea locală.\n\n\n\n\nEntuziasmul participanților s-a transformat rapid într-o mobilizare fără precedent, un efort care a implicat chiar și voluntari cu dizabilități, ce au dat o lecție de dedicare și optimism. Comunitatea locală a făcut un pas important în direcția revitalizării mediului înconjurător și, totodată, a unit, pentru câteva ore, oameni de toate vârstele, religii și naționalități în jurul unui scop comun – regenerarea naturii.\n Manuel Villar\n, Consilierul Mediului Ambiental, a subliniat importanța acestei activități, remarcând că „recuperarea acelui spațiu pentru cetățeni nu doar înfrumusețează orașul, ci este vitală pentru bunăstarea biodiversității noastre.”\n\n\nDincolo de cifre, această acțiune reprezintă un mesaj profund – un angajament colectiv pentru a lăsa o moștenire durabilă, un exemplu pentru generațiile viitoare. Momentul a fost mai mult decât o activitate de weekend; a fost o celebrare a unității în diversitate, o manifestare de responsabilitate față de locul pe care îl numim „acasă”, fie că trăim aici de generații, fie că ne-am alăturat recent acestei comunități.\n\n\nAstfel de inițiative sunt esențiale pentru viitorul nostru colectiv. Ne învață că schimbările mari încep cu pași mici, iar în Villafranqueza, acești pași s-au conturat prin gesturi simple și sincere – fiecare copac plantat, fiecare mână întinsă a contribuit la un scop mai înalt. Rămâne de văzut dacă aceste eforturi vor continua, însă sâmbătă s-a pus o fundație solidă pentru ceea ce sperăm să fie un viitor mai verde și mai unit pentru Alicante.\n\n\nA consemnat: Occidentul Românesc\n\n\nInformații și foto: Biserica Greco-Catolică Sfântul Nicolae din Alicante",
        "author": null,
        "date": "2024-10-28T14:25:57+02:00",
        "category": "Spania",
        "url": "https://occidentul-romanesc.com/activitatea-de-reimpadurire-de-la-villafranqueza-alicante-un-exemplu-de-comunitate-si-solidaritate/",
        "region": "Spania"
    },
    {
        "title": "Actualizarea listei cu avocați a CG Madrid",
        "content": "Consulatul General al României la Madrid invită toți avocații care își desfășoară activitatea în zona de competență a Consulatului și care au disponibilitatea de a oferi asistență de specialitate cetățenilor români, să se înregistreze online pe lângă oficiul consular, completând formularul electronic disponibil aici: \nhttps://forms.gle/f6VR4Q7CdejUrFac8\n până la data de \n15 septembrie 2022\n.\n\n\nCompletarea formularului este necesară inclusiv în cazul avocaților deja înscriși în lista oficiului consular. Avocații deja înscriși care nu vor trimite formularul completat în termenul stabilit vor avea înscrierea suspendată până la completarea și trimiterea formularului. Datele cu caracter personal furnizate vor fi prelucrate strict în scopul declarat, conform normelor în vigoare.\n\n\nPăstrarea unei evidențe corecte și complete, permanent actualizate, a avocaților români din zona de competență a Consulatului General de la Madrid se înscrie în demersurile constante vizând acordarea de asistență și protecție consulară de calitate, tuturor cetățenilor români din zona de competență.\n\n\nFormular înregistrare avocați\n\n\nFormular înregistrare avocați\n\n\n\n\nFormularul poate fi tradus inclusiv în limba spaniolă utilizând funcțiile browser-ului dumneavoastră.\n\n\nComunicat și foto: \nConsulatul General al României la Madrid",
        "author": null,
        "date": "2022-08-25T11:47:38+02:00",
        "category": "Informații",
        "url": "https://occidentul-romanesc.com/actualizarea-listei-cu-avocati-a-cg-madrid/",
        "region": "Spania"
    },
    {
        "title": "Adio unei legende – Concha Velasco, stea eternă a cinematografiei spaniole",
        "content": "Cunoscuta actriță \nConcha Velasco\n, una dintre cele mai ilustre personalități ale cinematografiei spaniole, a încetat din viață sâmbătă, \n2 decembrie 2023\n, la vârsta de 84 de ani, în Spitalul Puerta de Hierro din Majadahonda (Madrid). Vestea tristă a fost confirmată de către fiii săi, Manuel și Paco Martínez, care au declarat că decesul a survenit \n„din cauza unei complicații a bolii sale”.\n \n\n\nO capelă a fost deschisă la \nTeatrul La Latina \ndin Madrid, oferind prietenilor, colegilor și \nfanilor\n o ocazie să își exprime condoleanțele. Înmormântarea actriței va avea loc duminică, \n3 decembrie 2023\n, la ora 12:00, în \nCatedrala din Valladolid\n, fiind apoi înmormântată în Panteonul Personajelor Ilustre din Cimitirul El Carmen din orașul natal.\n\n\nUn moment emoționant a fost surprins la intrarea în Teatrul La Latina, unde fiul său, Manuel Velasco a vorbit despre trecerea în neființă a mamei sale. \n„A murit ținându-se cu o mână de mine și cu cealaltă de Paquito” \n(celălalt fiu al său, Paco Marsó). \n„\nA fost un om excepțional și cea mai bună mamă din lume, generoasă cu toată lumea. Și talentul ei ca actriță era imens, cunoscut de întreaga Spanie\n”\n.\n\n\nConcha Velasco\n a fost o prezență iconică în lumea cinematografiei, teatrului și televiziunii, încă din anii ’60. Cariera sa remarcabilă a fost apreciată și recunoscută de-a lungul a peste șase decenii, obținând premii prestigioase precum \nPremiul Goya de Onoare\n în 2013 și \nPremiul Național de Teatru\n în 2016. Ca prezentatoare de televiziune și-a marcat prezența încă din anii ’70, încheindu-și cariera la TVE după nouă ani de conducere a emisiunii \n„Cine de Barrio”.\n\n\n \nFernando Méndez Leite,\n președintele \nAcademiei\n, a subliniat într-un interviu la Canalul 24 Horas de la TVE că, Concha Velasco \n„atrăgea publicul doar prin prezența ei și calitatea muncii sale”.\n Cunoscută inițial sub numele de \nConchita\n, a devenit un simbol al cinematografiei spaniole, marcând epoci cu filme precum \n„El día de los enamorados” \n(1958) și \n„Las que tienen que servir”\n (1967).\n\n\nÎn afara ecranului, \nConcha Velasco\n și-a dedicat mult timp teatrului jucând în numeroase piese memorabile, iar premiile sale, printre care \nPremiul Goya de Onoare\n în 2013 și \nMax de Onoare\n în 2019, reflectă impactul și contribuția sa semnificativă la cultura spaniolă.\n\n\nÎn ciuda unor perioade de boală, \nConcha Velasco\n și-a păstrat spiritul și pasiunea pentru artă până în ultimele momente ale vieții. Familia sa a luat decizia dificilă de a o muta într-o rezidență în martie 2022, iar în decembrie același an a fost internată în spital din cauza problemelor de sănătate.\n\n\nÎn memoria unei cariere remarcabile și a unei vieți dedicate artei, \nConcha Velasco\n rămâne o lumină strălucitoare în inimile celor care au avut privilegiul să o cunoască și să se bucure de talentul său excepțional. Spania își plânge astăzi pierderea unei legende, iar amintirea sa va continua să trăiască prin creațiile sale care au marcat istoria cinematografiei și teatrului spaniol. \nConcha Velasco\n va rămâne în inimile poporului spaniol și nu numai, ca o prezență eternă și o sursă de inspirație pentru generațiile viitoare.\n\n\nA consemnat: Occidentul Românesc\n\n\nSursă informații și imagini: RTVE",
        "author": null,
        "date": "2023-12-03T13:10:03+02:00",
        "category": "Cultură",
        "url": "https://occidentul-romanesc.com/adio-unei-legende-concha-velasco-stea-eterna-a-cinematografiei-spaniole/",
        "region": "Spania"
    },
    {
        "title": "Ajutor de 200 euro în Spania pentru persoanele fizice cu venituri mici",
        "content": "Ajutor de 200 euro în Spania pentru persoanele fizice cu venituri mici\n\n\nData limită până la care se poate solicita acest ajutor: 30 septembrie 2022\n\n\nS-a aprobat prin Decretul-Lege 11/2022 din 25 iunie, prin care se adoptă și se prelungesc anumite măsuri pentru a răspunde consecințelor economice și sociale în urma războiului din Ucraina, pentru a face față vulnerabilității sociale și economice și pentru recuperarea economică și sociale a insulei La Palma, un ajutor economic de 200 euro pentru persoanele fizice cu un nivel scăzut de venituri și patrimoniu, indiferent dacă sunt salariați, persoane fizice autorizate sau persoane fără loc de muncă.\n\n\nPot solicita acest ajutor persoanele care \nla data de 27 iunie 2022\n aveau reședința legală și efectivă în Spania de cel puțin un an imediat anterior și în mod neîntrerupt, care realizează o activitate în muncă, pe cont propriu sau ca angajat, cotizând la sistemul de Securitate Socială sau într-un sistem alternativ sau sunt înscriși ca persoane în căutarea unui loc de muncă la Biroul de Șomaj, indiferent dacă obțin sau nu șomaj, iar veniturile obținute în anul 2021, incluzând veniturile pe care le obțin persoanele care locuiesc cu solicitantul, să fie mai mici de 14.000 euro brut, iar patrimoniul să nu depășească suma de 43.196,40 euro, excluzând locuința.\n\n\nExistă și limite care trebuie luate în considerare pentru obținerea acestui ajutor și anume ca suma veniturilor persoanelor care locuiesc cu beneficiarul ajutorului, în același domiciliu, pe parcursul anului 2021, să fie inferior sumei de 14.000 euro pe an, brut, iar patrimoniul acestora să nu depășească suma de 43.196,40 euro.\n\n\nVeniturile și patrimoniul se vor stabili ținând cont de persoanele care locuiesc cu beneficiarul la data de 01 ianuarie 2022 și sunt unite prin căsătorie sau pereche de cel puțin doi ani anteriori, prin relație de familie până la al treilea grad inclusiv (de exemplu: copii, frați, bunici, unchi, nepoți, nurori, cumnați), precum și cei care conviețuiesc cu beneficiarii cu scopul de adopție sau tutelă permanentă.\n\n\nAșadar, se vor lua în considerare veniturile pe care le obțin persoanele menționate anterior și care conviețuiesc cu beneficiarul în același domiciliu și nu se vor avea în vedere veniturile persoanelor care nu au legătură de familie dintre cele menționate anterior cu beneficiarul. Asemenea cazuri pot apărea atunci când beneficiarul locuiește într-o cameră închiriată individual, iar în casă există mai multe persoane care conviețuiesc cu acesta, fără a avea o legătură de rudenie dintre cele menționate.\n\n\nRelațiile de rudenie care se iau în considerare sunt până la al treilea grad inclusiv, adică copii, părinți, socri, nurori, cumnați, bunici, frați, nepoți, unchi, străbunici și strănepoți. Veniturile și patrimoniul acestora, dacă locuiesc împreună cu beneficiarul, se vor calcula conform dispozițiilor articolului 20, alineatele 1, 4 și 5 din Legea 19/2021, din 20 decembrie, prin care se stabilește Venitul Minim Vital (\nIngreso Mínimo Vital)\n, așadar nu se va avea în vedere la patrimoniu valoarea locuinței unde beneficiarul își are domiciliul.\n\n\nNu au dreptul la acest ajutor cei care la data de 27 iunie 2022 erau beneficiari al Venitului Minim Vital (\nIngreso Mínimo Vital)\n sau cei care primeau o pensie care provine din Sistemul General sau Sistemele Speciale ale Securității Sociale sau Sisteme asimilate sistemului general.\n\n\nAjutorul se poate solicita prin formularul electronic disponibil prin Sediul Electronic al Agenției Naționale de Administrare a Finanțelor și veți avea nevoie de Sistemul Cl@ve sau certificat electronic. De asemenea, se poate solicita prin împuternicit, cu autorizație din partea beneficiarului sau prin intermediul unui colaborator social.\n\n\nPentru completarea formularului veți avea nevoie de numărul de identificare al beneficiarului (\nNIE/DNI\n), precum și al persoanelor care conviețuiesc cu acesta, precum și de un număr de cont bancar al cărui titular trebuie să fie beneficiarul, unde dorește să primească ajutorul solicitat. În cazul minorilor sub 14 ani care locuiesc cu beneficiarul, nu este necesar să se menționeze numărul de identificare (\nNIE/DNI\n), dacă nu dispune de acesta.\n\n\nPentru a obține certificatul digital ca arhivă software ce se descarcă pe calculatorul dvs., trebuie să accesați pagina web: \nhttps://www.sede.fnmt.gob.es/certificados/persona-fisica/obtener-certificado-software\n și să urmați cei patru pași indicați. În primul rând, trebuie să descărcați configurația software și să introduceți datele solicitate. La finalizarea acestui pas, veți primi un cod de solicitare pe adresa de e-mail indicată de dvs., care va fi solicitat în momentul în care se va verifica personal identitatea dvs. și când veți descărca certificatul.\n\n\nCel de-al treilea pas constă în verificarea identității dumneavoastră, personal, într-un birou de acreditare a identității. Astfel de birouri se găsesc la Finanțe, la Trezoreria Generală a Securității Sociale sau la Primăriile din Municipiile de care aparțineți. Programul de lucru și necesitatea programării prealabile trebuie consultate cu instituția la care vă veți prezenta. Odată verificată identitatea dumneavoastră, veți putea descărca certificatul digital utilizând codul primit pe e-mail.\n\n\nPentru a obține certificatului electronic în cazul în care dețineți un document de identitate spaniol electronic și dispuneți de un dispozitiv de citire card, trebuie să urmați trei pași. Este necesară descărcarea software-ului pe care îl găsiți prin accesarea acestui link: \nhttps://www.sede.fnmt.gob.es/certificados/persona-fisica/obtener-certificado-con-dnie/configuracion-previa\n, urmați pașii, veți primi pe e-mail un cod de verificare, după care veți putea descărca certificatul electronic. Pentru această variantă nu este necesară deplasarea la instituțiile competente pentru verificarea identității dvs. dat fiind că dețineți un document de identitate electronic.\n\n\nExistă două posibilități de obținere a datelor de acces Cl@ve: prin scrisoare de invitație, care se solicită online pe \nhttps://www.agenciatributaria.gob.es/AEAT.sede/procedimientoini/GC27.shtml\n, scrisoare care va fi trimisă la domiciliul cu care sunteți înregistrat la autoritățile statului.\n\n\nÎn cazul în care domiciliul este incorect, va trebui mai întâi să actualizați domiciliul. Scrisoarea conține un cod de verificare care, odată obținut, trebuie reintrodus pe aceeași pagină web pentru a obține Cl@ve. Atenție însă, această metodă este una simplă, care nu vă permite accesul la toate gestiunile, dat fiind faptul că nu se verifică identitatea dvs. în mod personal.\n\n\nA doua formă este prin prezența dvs. personală cu documente de identitate valabile la instituțiile care pot elibera astfel de certificate, cum ar fi Trezoreria Națională de Securitate Socială sau Direcția de Finanțe. Această formă vă permite un acces electronic avansat, dat fiind că s-a verificat identitatea dvs. personal de către funcționarii statului.\n\n\nPentru întocmirea și trimiterea solicitării nu este necesară prezentarea documentelor doveditoare, instituția Securității Sociale ocupându-se să trimită Agenției de Finanțe toate informațiile necesare verificării îndeplinirii condițiilor pentru solicitarea acestui ajutor.\n\n\nData limită până la care se poate solicita acest ajutor este 30 septembrie 2022\n, iar odată acordat ajutorul, se va transfera suma în contul beneficiarului. Dacă au trecut trei luni de la data finalizării termenului limită fără a se primi suma corespunzătoare în contul indicat, se va înțelege că ajutorul a fost respins. Solicitanții care locuiesc în Țara Bascilor sau Navarra, trebuie să se adreseze instituțiilor competente din aceste regiuni pentru solicitarea ajutorului.\n\n\nDacă la completarea formularului s-au produs erori ce trebuie modificate, trebuie ștearsă solicitarea inițială și completat un nou formular cu toate datele corecte, în termenul limită prevăzut pentru prezentarea solicitării. Această opțiune este disponibilă pe pagina Finanțelor la consultarea declarațiilor prezentate, în Sediul electronic. Veți avea nevoie de Sistemul Cl@ve sau certificat electronic pentru a avea acces la această opțiune.\n\n\nDe asemenea, se poate solicita ștergerea formularului inițial și dacă aceasta a fost prezentat prin împuternicit, cu autorizație din partea beneficiarului sau prin intermediului unui colaborator social, însă trebuie avut în vedere faptul că nu se poate șterge un formular de solicitare care a fost deja soluționat și acceptat.\n\nFoto: https://www.genbeta.com/\n\n\nAutor: \nAvocat Ioana Bratuleanu \n(Madrid) – Colaborator voluntar la Occidentul Românesc\n\nAvocat ICAM specializat în Drept internațional\n\nTelefon 0034.642.308.360\n\nWeb: \nwww.brilawabogados.es\n\nE-mail: \nsecretaria@brilawabogados.es\n\n\nNota redacției:\n\n\n\n\nIoana Brătuleanu\n este avocat specializat în Drept Internațional Privat, colaborator voluntar în cadrul redacției Occidentul Românesc din 2015. Licențiată în Drept la Facultatea de Drept din cadrul Universității ,,Al. I. Cuza” din Iași, Ioana a urmat cursurile Masterului de Drept european din cadrul aceleași universități, perioadă în care a beneficiat și de o bursă de studiu la Universitatea din Insulele Baleare, Spania. În anul 2015 a urmat cursurile Masterului de Acces în Avocatură la Universitatea Complutense din Madrid, iar în anul 2017 a devenit membru al Ilustrului Colegiu de Avocați din Madrid. În prezent își desfășoară activitatea de avocat pe teritoriul Spaniei și al României, având biroul în capitala Spaniei.",
        "author": null,
        "date": "2022-08-25T11:07:35+02:00",
        "category": "Articole",
        "url": "https://occidentul-romanesc.com/ajutor-de-200-euro-in-spania-pentru-persoanele-fizice-cu-venituri-mici/",
        "region": "Spania"
    },
    {
        "title": "Alegeri pentru Președintele României – 2019",
        "content": "Potrivit ultimelor modificări legislative în materie electorală, cele două runde de alegeri pentru Președintele României, organizate în afara granițelor, vor avea loc în 8, 9, 10 noiembrie, respectiv 22, 23, 24 noiembrie 2019, se precizează într-un comunicat. Cetățenii români cu drept de vot, din Spania, vor avea la dispoziție trei opțiuni pentru a-și exercita dreptul de vot:\n\n\n\n\nVotul prin corespondență\n\n\n\n\nData limită pentru înscrierea ca alegător prin corespondență este 11 septembrie 2019, ora 23:59 (ora României), pe site-ul \nwww.votstrainatate.ro\n. Pentru înregistrare este necesară înscrierea în formularul on-line a numelui, prenumelui, codului numeric personal, la care se anexează o copie scanată sau o fotografie a actului de identitate în curs de valabilitate, precum și o copie/fotografie a documentului care atestă dreptul de ședere în străinătate.\n\n\nCetățeanul român cu drept de vot care s-a înregistrat ca alegător prin corespondență va primi la adresa furnizată toate documentele necesare pentru votul prin corespondență, precum și instrucțiuni de completare și transmitere a votului (pentru ambele tururi ale alegerilor). Alegătorul care optează pentru votul prin corespondență trebuie să se asigure că trimite (în România sau la misiunea diplomatică) plicul cu votul său în timp util, astfel încât el să ajungă la biroul electoral pentru votul prin corespondență cel mai târziu cu 3 zile înaintea alegerilor, plicurile sosite după această dată fiind anulate.\n\n\nLista documentelor care atestă reşedinţa în Spania în vederea exercitării dreptului de vot la alegerile prezidențiale din noiembrie 2019: certificat de înregistrare ca cetăţean comunitar, adeverinţă de înregistrare în Registrul municipal, permis de conducere, card de sănătate, carnet de elev/student, documente care conţin NIE/numărul de identificare al străinului, respectiv carte de muncă, certificat de persoană în căutarea unui loc de muncă sau certificat de înscriere la asigurările sociale.\n\n\n\n\nVotul la oricare dintre secțiile de votare organizate în străinătate\n, dacă NU au optat pentru votul prin corespondență\n\n\n\n\nReferitor la votul tradițional, cetățenii români aflați în străinătate în perioada alegerilor pot vota la oricare secție de votare ce va fi organizată în străinătate, în baza unui act de identitate românesc, valabil în ziua votării: cartea de identitate, cartea electronică de identitate, cartea de identitate provizorie, buletinul de identitate, paşaportul simplu, paşaportul simplu electronic, paşaportul simplu temporar, titlul de călătorie, paşaportul diplomatic, paşaportul diplomatic electronic, paşaportul de serviciu, paşaportul de serviciu electronic, carnetul de serviciu militar (în cazul elevilor din școlile militare). Pentru a-și exercita dreptul de vot cetățenii români trebuie să aibă 18 ani, împliniți în ziua alegerilor inclusiv.\n\n\n\n\nVotul la o secție de votare nou înființată\n, pentru care s-au înregistrat în Registrul electoral și pentru care au optat să voteze cel puțin 100 de alegători înregistrați\n\n\n\n\nDe asemenea, o altă modalitate de a vota este în cadrul unei secţii de votare nou înființate. În cazul în care există interes pentru scrutin într-o anumită localitate, cetăţenii români pot solicita Autorităţii Electorale Permanente de la Bucureşti, amenajarea unei noi secții de votare în acea localitate. Autoritatea Electorală Permanentă va da curs solicitării în situația în care se înregistrează minimum 100 astfel de solicitări.\n\n\nPentru a solicita înființarea unei secții de votare, cetățenii români din străinătate trebuie să se înregistreze în Registrul electoral ca alegător în străinătate, pe portalul \nwww.votstrainatate.ro\n, până la data de 11 septembrie 2019, ora 23:59 (ora României). Pentru înregistrare este necesară înscrierea în formularul on-line a numelui, prenumelui, codului numeric personal, la care se anexează o copie scanată sau o fotografie a actului de identitate. Chiar dacă au solicitat înființarea unei noi secții de votare, cetățenii români pot vota, la alegerile prezidențiale, și la altă secție organizată în străinătate, nu doar la cea înființată ca urmare a cererii acestora.\n\n\nAlegătorii care la ora 21:00 se află la sediul secției de votare, precum și cei care se află la rând în afara sediului secției de votare pentru a intra în localul de vot pot să își exercite dreptul de vot. Doi membri desemnaţi de biroul electoral al secţiei de votare, din cadrul acestuia, verifică la ora 21.00 dacă în afara sediului secţiei de votare se află alegători care aşteaptă să îşi exercite dreptul de vot şi constată şi monitorizează ordinea în care aceştia au acces în localul de vot. Alegătorii aflați în situațiile de mai sus pot vota până cel mult la ora 23:59.\n\n\nSecțiile de votare din străinătate vor fi deschise timp de trei zile pentru fiecare tur al alegerilor: \nVineri, 8 și 22 noiembrie 2019, între orele 12.00-21.00; Sâmbătă, 9 și 23 noiembrie 2019, între orele 7.00-21.00; Duminică, 10 și 24 noiembrie 2019, între orele 7.00-21.00.",
        "author": null,
        "date": "2019-08-15T10:00:56+02:00",
        "category": "Informații",
        "url": "https://occidentul-romanesc.com/alegeri-pentru-presedintele-romaniei-2019/",
        "region": "Spania"
    },
    {
        "title": "Alegerile Europarlamentare din 9 iunie – Un moment crucial pentru viitorul european al României",
        "content": "Alegerile europarlamentare din \n9 iunie\n se apropie cu pași repezi, iar scrutinul din acest an este poate cel mai important de până acum, având în vedere contextul geopolitic complicat în care ne aflăm. În aceste momente decisive, implicarea activă a cetățenilor români din străinătate este esențială pentru viitorul proiectului nostru european comun.\n\n\nÎn acest sens, \nAmbasada\n și \nConsulatele României în Regatul Spaniei\n și-au concentrat eforturile pentru a facilita participarea la vot a comunității românești din Spania, organizând \n147 de secții de votare\n pe întreg teritoriul spaniol. Invităm și pe această cale toți cetățenii români cu drept de vot să participe în număr cât mai mare la aceste alegeri, deoarece fiecare vot contează în conturarea viitorului european al României.\n\n\nEforturile depuse de către \nAmbasadă\n, \nConsulatele României în Spania \nși \nConsulatele Onorifice\n din teritoriu, pentru ca informațiile legate de alegeri să ajungă la cât mai mulți conaționali, au fost însoțite de sprijinul valoros al membrilor din \nComunitatea Românească\n.\n\n\nImplicarea fiecăruia dintre noi poate face diferența în aceste alegeri esențiale pentru viitorul nostru european!\n\n\nDespre Alegerile Europarlamentare 2024\n\n\nAlegerile europarlamentare din 2024 sunt esențiale pentru definirea direcției viitoare a Uniunii Europene și pentru asigurarea unei reprezentări adecvate a intereselor României în cadrul instituțiilor europene. Este vital ca toți cetățenii cu drept de vot să își exercite acest drept democratic și să contribuie la consolidarea unei Europe unite și puternice.\n\n\n \nA consemnat: Occidentul Românesc\n\n\nInformații și imagini: Ambasada României în Regatul Spaniei",
        "author": null,
        "date": "2024-05-31T13:18:22+02:00",
        "category": "Informații",
        "url": "https://occidentul-romanesc.com/alegerile-europarlamentare-din-9-iunie-un-moment-crucial-pentru-viitorul-european-al-romaniei/",
        "region": "Spania"
    },
    {
        "title": "Alertă fiscală: Poliția Națională atenționează contribuabilii cu privire la fraudă în timpul campaniei de impozitare",
        "content": "Poliția Națională\n avertizează publicul cu privire la importanța declarației de impozitare. Campania de declarație a impozitului pe venit pentru anii 2023-2024 a început acum o săptămână. În prezent, Poliția Națională a emis o avertizare către toți contribuabilii, punându-i pe aceștia în alertă.\n\n\nCetățenii beneficiază de o perioadă de trei luni pentru a prezenta formularul 100 pentru impozitul pe venitul persoanelor fizice și a-și regla situația fiscală cu Agenția Fiscală. Anul precedent, au fost înregistrate în total 22.899.000 de declarații, cu o creștere de 3,4%. Această participare extinsă determină forțele și corpurile de securitate ale statului să intensifice supravegherea și să ofere recomandări în timpul acestor operațiuni.\n\n\nPoliția Națională dorește să avertizeze cetățenii cu privire la existența escrocilor care se prezintă drept reprezentanți ai Finanțelor. Conform explicațiilor furnizate de autorități, una dintre tactici este folosirea campaniei de declarație a impozitului pe venit pentru a comite fraude prin trimiterea de mesaje text sau e-mailuri false, în scopul de a obține date personale sau chiar bani.\n\n\nAutoritățile subliniază că una dintre cele mai bune metode de identificare a acestor comunicări frauduloase este să se copieze adresa de e-mail sau numărul de telefon și să se investigheze originea acestora.\n\n\nEste esențial să se țină cont de faptul că Agenția Fiscală nu comunică de obicei cu contribuabilii prin SMS sau e-mail, ci prin poștă!\n\n\n\n\nA consemnat: Mircea Fluieraș\n\n\nInformații și foto: Policía Nacional",
        "author": null,
        "date": "2024-04-09T08:35:46+02:00",
        "category": "Informații",
        "url": "https://occidentul-romanesc.com/alerta-fiscala-politia-nationala-atentioneaza-contribuabilii-cu-privire-la-frauda-in-timpul-campaniei-de-impozitare/",
        "region": "Spania"
    },
    {
        "title": "Președintele Curții Supreme din Spania: „Democrațiile pot muri și prin eroziunea instituțiilor statului”",
        "content": "Președintele interimar al Curții Supreme din Regatul Spaniei, \nFrancisco Marín Castán\n avertizează în discursul său de deschidere al Anului Judiciar că în zilele noastre democrațiile \n„mor”,\n nu doar prin \n„lovituri militare sau revoluții”\n, ci și din cauza \n„slăbirii lente și progresive a instituțiilor esențiale, cum ar fi puterea legislativă și presa, precum și prin erodarea globală a normelor politice tradiționale”.\n\n\nÎn prezența \nRegelui Felipe al VI-lea\n, Francisco Marín Castán și-a început discursul său cu o referire la lucrarea \n„Cum mor democrațiile”\n (Steven Levitsky și Daniel Ziblatt, Ariel), subliniind importanța „separării puterilor” în funcționarea democrațiilor și avertizând că într-un \n„context puternic polarizat, viziunea asupra statului scade și partizanatul devine dominant”\n. Acesta remarcă faptul că au trecut cinci ani de la ultima reînnoire a Consiliului General al Puterii Judiciare și solicită partidelor politice să acționeze cu înțelepciune: \n„Este momentul marilor politicieni și marilor democrați!”.\n \n\n\nFrancisco Marín Castán\n atrage atenția asupra situației critice a Curții Supreme, care nu a reușit să-și reînnoiască complet personalul, subliniind că „\nprima victimă a acestei situații este, fără îndoială, justițiabilul: cetățeanul”. \nMarín aduce în discuție referințele europene și subliniază că îngrijorarea cu privire la situația Puterii Judiciare a depășit granițele Spaniei. A amintit demisia președintelui Consiliului General al Puterii Judiciare, Carlos Lesmes, ca încercare de a forța un acord politic, și a menționat că, Curtea Europeană de la Strasbourg a semnalat clar situația actuală. Francisco Marín Castán se alătură și solicitării Comisiei Europene de a accelera reînnoirea și de a modifica sistemul de numire a membrilor Consiliului General al Puterii Judiciare conform standardelor europene.\n\n\nAceastă ceremonie solemnă a fost marcată de situația neobișnuită în care se află Puterea Judiciară, cu o Curte Supremă, care are un președinte interimar și Consiliul General al Puterii Judiciare fiind condus de un membru în funcție de înlocuire, în timp ce amnistia pentru cei implicați în evenimentele din 2017 a rămas o problemă nerezolvată.\n\n\nÎn plus, în discursul său, procurorul general al statului a cerut viitorului guvern să implementeze un model de sistem penal în care procurorii să aibă conducerea anchetelor penale, subliniind că este timpul pentru o reformă pașnică și meditată a Legii Procedurii Penale, menită să îmbunătățească eficiența justiției și să ofere un serviciu public mai bun într-o Spanie pluralistă și democratică.\n\n\nProcurorul general actual a respins criticile aduse în timpul mandatului său și a subliniat că toate deciziile luate de procurorul general sunt motivate, publice și, în măsura posibilului, bazate pe consens.\n\n\nSursă informații și foto: elmundo.es",
        "author": null,
        "date": "2023-09-07T16:09:48+02:00",
        "category": "Politică",
        "url": "https://occidentul-romanesc.com/alerta-presedintelui-curtii-supreme-din-spania-democratiile-pot-muri-si-prin-eroziunea-institutiilor-statului/",
        "region": "Spania"
    },
    {
        "title": "Alertă SEPE: cele 3 granturi pe care le poți solicita în februarie pentru a nu pierde în fața inflației",
        "content": "Cei care și-au pierdut locurile de muncă sau se confruntă cu dificultăți pot solicita aceste subvenții SEPE\n\nAvând în vedere că, în ianuarie, rata anuală a inflației a fost de 3,4% – cu trei zecimi mai mult decât în decembrie – ajutorul guvernamental joacă un rol fundamental în societate, deoarece oferă sprijin economic și social persoanelor și familiilor care trec prin dificultăți. Din acest motiv, Serviciul Public de Stat pentru Ocuparea Forței de Muncă (SEPE) pune la dispoziția spaniolilor o serie de ajutoare pe care le pot accesa în \nfebruarie\n. În funcție de situația personală, venitul care urmează să fie primit poate varia foarte mult. Aceste subvenții pot fi solicitate în această lună și se bazează pe asigurarea faptului că beneficiarii pot face față cheltuielilor de bază.\n\n\nSEPE: cele 3 granturi pe care le poți accesa în februarie – Indemnizație pentru persoanele de peste 52 de ani\n\nSubvenția pentru persoanele cu vârsta peste 52 de ani constă într-o sumă de \n480 de euro\n care poate fi solicitată de persoanele aflate în șomaj. Pentru a face acest lucru, ei trebuie să îndeplinească anumite criterii, inclusiv înregistrarea ca solicitant de locuri de muncă și cel puțin 360 de zile de contribuții efectuate în cei 6 ani anteriori șomajului.\n\n\n„Cuantumul acestuia va fi egal cu 80% din indicatorul public al venitului cu efecte multiple (IPREM), chiar dacă ești șomer pentru că ai pierdut un contract part-time. Reducerea este eliminată pentru cei care primesc subvenția”\n, transmite SEPE.\n\n\nVenituri active de inserție\n\nVenitul activ de inserție (RAI) este un alt ajutor care vizează creșterea oportunităților pentru șomerii cu nevoi economice speciale și dificultăți în găsirea unui loc de muncă pentru a reveni pe piața muncii. Valoarea lunară a acestui ajutor este de 80% din indicatorul public al venitului cu efecte multiple (IPREM).\n\n\nÎn plus, acesta poate fi prelungit până la maximum 11 luni. Printre beneficiari se numără persoane cu vârsta peste 45 de ani, victime ale violenței de gen sau migranți returnați. Pentru a-l accesa, va fi necesar să solicitați o programare pe site-ul Serviciului de Ocupare a Forței de Muncă.\n\n\nA consemnat: \nZoe Stoleru Martí – OR\n\n\nInformații: SEPE",
        "author": null,
        "date": "2024-02-20T19:36:14+02:00",
        "category": "Informații",
        "url": "https://occidentul-romanesc.com/alerta-sepe-cele-3-granturi-pe-care-le-poti-solicita-in-februarie-pentru-a-nu-pierde-in-fata-inflatiei/",
        "region": "Spania"
    },
    {
        "title": "Alexandru Ciorănescu (1911–1999): Viața și contribuțiile unui intelectual european",
        "content": "Formare academică și cariera timpurie\n\n\nAlexandru Ciorănescu\n a reușit să obțină trei diplome universitare în doar patru ani: în Filologie Română și Filologie Franceză la Universitatea din București, precum și diploma Școlii Superioare de Arhivistică și Paleografie din capitala României. La acestea se adaugă și studiile de limbă și literatură italiană, cunoștințe care i-au permis să realizeze cu succes traducerea renumită a operei lui Dante.\n\n\nDupă finalizarea studiilor universitare în România, a urmat cursurile de doctorat la Sorbona, unde s-a specializat în Literatură Comparată, o disciplină academică rară și deja pe cale de dispariție la acea vreme. Performanțele sale academice au fost remarcabile, fiind distins cu numeroase premii și calificative de excelență. După revenirea în țară, Ciorănescu s-a integrat în sistemul educațional românesc și a acceptat un post în cadrul Ministerului Educației, o funcție modestă, dar cu influență. Totuși, ascensiunea sa profesională în România a fost brusc întreruptă de regimul comunist, care l-a destituit din funcția de Consilier Cultural al Ambasadei României din Paris.\n\n\nAlexandru Ciorănescu a ajuns în Tenerife în decembrie 1948, venind din Franța împreună cu soția sa, Lyda, la vârsta de 37 de ani, pentru a ocupa postul de lector de limba franceză la Universitatea din La Laguna. Guvernul comunist din România îl destituise din funcția de consilier cultural al Ambasadei României la Paris și îi interzisese ieșirea din țară a celor doi copii mici ai săi, care au rămas ca ostatici timp de peste douăzeci de ani.\n\n\nUniversitatea din La Laguna avea foarte puțin de oferit profesorului Ciorănescu: salariul atribuit postului său era de doar 160 de pesetas pe lună. Instituția era extrem de săracă, funcționând în două clădiri vechi pe strada San Agustín (una dintre ele fiind astăzi sediul Real Sociedad Económica de Amigos del País, iar cealaltă Casa Lercaro), care găzduiau cele trei facultăți existente: Drept, Filozofie și Litere, respectiv Științe Chimice.\n\n\nBiblioteca era modestă: întreaga colecție încăpea într-o singură cameră. Nu erau condiții ideale pentru ca un cercetător strălucit, cu o operă importantă publicată în română și franceză și cu proiecte de anvergură în desfășurare, să rămână în Tenerife. Cu toate acestea, Alexandru Ciorănescu nu doar că a rămas, ci a desfășurat o muncă uimitoare de cercetare în diverse domenii (Alonso Fernández del Castillo).\n\n\nEste clar că Ciorănescu nu a fost un emigrant care a venit în Tenerife în căutare de muncă; el a fost un exilat, un om persecutat în propria țară, victimă a unui regim comunist bine-cunoscut pentru condițiile sale de opresiune. Împărțirea Europei în două sfere de influență, care a plasat România în zona URSS, a determinat cursul ulterior al vieții lui Ciorănescu. Vicisitudinile exilului au deviat proiectele tuturor celor obligați să-și părăsească țara, iar el a fost nevoit să lucreze în circumstanțe nedorite. Totuși, aceste împrejurări nu l-au împiedicat să-și realizeze vasta operă, deși este sigur că, în alte condiții, lucrările sale s-ar fi concentrat pe alte subiecte.\n\n\nAlexandru Ciorănescu obișnuia să spună: \n„Eu nu sunt istoric”,\n iar acest lucru este adevărat, având în vedere că înainte de a se stabili în Tenerife, lucrările sale cele mai importante se concentrau pe literatură, în special pe literatură comparată. Totuși, avea deja o vastă operă publicată ca istoric, fiind, fără îndoială, unul de excelență. În realitate, s-a spus despre el că a fost un umanist poligraf (Corrado Rosso). Profesorul Ciorănescu a fost pasionat de descifrarea misterelor, \n„de a privi dincolo de probleme, adică în profunzimea lor, prin prisma fertilă a spațiu-timpului”\n (Vintilă Horia).\n\n\nUn pasaj al lui Horia Vintilă surprinde în mod expresiv stilul de cercetare al acestui personaj: \n„Presupun că, în momentul în care Alexandru Ciorănescu intra într-o bibliotecă, spiritele cărților îi ieșeau în întâmpinare într-o procesiune fraternă. Ele știau că acest erudit cu suflet de poet le este mai apropiat decât mulți alții și că, ștergându-le praful, le va ridica un monument mai durabil decât intenția și mijloacele acelor pagini mai mult sau mai puțin uitate. În timpul petrecut printre rafturile sacrosancte și abandonate, acele spirite nu l-au abandonat; au rămas aplecate deasupra umărului cercetătorului venit de departe pentru a înțelege, a observa și a recrea. Ele știau că acest om, dispus să le asculte limbajele diferite, este un \ncavaler al literelor\n și că din lupta lui cu morile de vânt ale istoriei va rezulta un nou proiect de ordine și frumusețe, benefic atât pentru ele, cât și pentru noi toți.”\n\n\nCiorănescu a găsit în Tenerife, alături de Elías Serra, Leopoldo de la Rosa și mulți alții, oportunitatea de a se ocupa de subiecte istorice legate de Insulele Canare, fără a renunța la preocupările sale obișnuite legate de literatură comparată, bibliografie etc., din spațiul țărilor latine. În Tenerife s-a remarcat prin ediția critică a cronicii Le Canarien, realizată în colaborare cu Serra Ráfols. A fost considerat „eruditul secolului XX” de critica din Franța și România. Este autorul a peste patru sute de cărți și eseuri despre istorie și literatură. Printre lucrările sale se numără Istoria orașului Santa Cruz de Tenerife, elaborată în patru volume, și Istoria lui Viera y Clavijo. Astfel, a lăsat o contribuție remarcabilă la istoriografia Insulelor Canare. O parte semnificativă a acesteia a fost publicată de Institutul de Studii Canare, instituție căreia Alexandru Ciorănescu i-a oferit servicii neprețuite.\n\n\nUn refuz simbolic și principiile unui intelectual\n\n\nPe bună dreptate, Universitatea din La Laguna, Consiliul Insular din Tenerife, Primăria orașului Santa Cruz de Tenerife și chiar Guvernul Comunității Autonome i-au acordat cele mai înalte distincții. Cu toate acestea, Ciorănescu a refuzat Premiul Insulelor Canare oferit de Guvernul regional, explicând în detaliu motivele refuzului său. Premiul i-a fost acordat \nex aequo \ncu Néstor Álamo, un scriitor grancanarian respectat, dar pe care Ciorănescu îl considera doar un „arhivist”. Deși confruntat cu dificultăți financiare, profesorul a refuzat premiul printr-o scrisoare de o politețe rece, un gest care reflecta standardele sale academice riguroase.\n\n\nUltimii ani și moștenirea culturală\n\n\nDupă pensionare, profesorul Alexandru Ciorănescu a trăit în Bajamar (municipiul San Cristóbal de La Laguna, provincia Santa Cruz de Tenerife), într-o casă numită „Oro Azul”, nume atribuit de către prietenul său Eduardo Westerdahl, inspirat de fascinația sa pentru suprarealism. Acolo, contempla marea, se bucura de culorile sale schimbătoare și de sunetul îndepărtat al valurilor. Totodată, profesorul Ciorănescu și-a găsit liniștea în prietenia celor care i-au admirat opera. După 50 de ani de muncă intensă în Tenerife, Ciorănescu a ales să rămână pentru totdeauna acolo unde își doarme somnul de veci soția sa, Lyda, și unde și el și-a găsit odihna finală: Santa Cruz de Tenerife.\n\n\n\n\nRecunoașterile primite pentru munca sa i-au adus o satisfacție evidentă, deși adesea spunea: \n„Viața trebuie trăită”,\n sugerând că lucrurile nu se desfășoară întotdeauna așa cum ne-am propus. Alfonso González Jerez l-a descris drept un „naufragiat al Istoriei”, un supraviețuitor al dictaturilor europene interbelice și al celui de-Al Doilea Război Mondial. În ciuda acestor dificultăți, Ciorănescu a reușit să contribuie substanțial la patrimoniul literar și istoriografic european, în special prin actualizarea și conectarea acestuia cu tradițiile clasice ale continentului.\n\n\nMoștenirea sa intelectuală cuprinde o bibliografie vastă și valoroasă, care continuă să inspire cercetători din întreaga lume. Alexandru Ciorănescu rămâne o figură complexă – un om al exilului, dar și un creator al punților culturale între România, Franța și Insulele Canare, între trecut și prezent. Cu toate acestea, biografia sa completă – incluzând dimensiunile sale intelectuale, politice și emoționale – rămâne încă nescrisă, lăsând deschisă o perspectivă fascinantă asupra unei personalități complexe și profunde.\n\n\nAutor: Kasandra Kalmann Năsăudean – Occidentul Românesc\n\n\nMaterial publicat în Occidentul Românesc, ediția lunii noiembrie 2024, cu numărul 163, Anul IV.\n\n\nNota Redacției:\n\n\n\n\nKasandra Kalmann Năsăudean\n a fost unul dintre redactorii primului post de radio în limba română, RadioUniplus92 (Millennium) Santa Susana (CA), mulți ani editor la prestigiosul ziar \nGândacul de Colorado (Denver, Colorado)\n și redactor-șef la \nRadio Diaspora Online (Chicago)\n, Statele Unite ale Americii. Licențiată în Informatică de gestiune (Felix C-256) și Științele Comunicării (Investigații), Kasandra înființează în anul 2010 ziarul \nOccidentul Românesc\n dedicat românilor din Peninsula Iberică, în special, și celor din lumea occidentală, în general, publicație de limba română, care apare lună de lună, fără întrerupere, în format print și online de peste 14 ani. A scris pentru numeroase reviste și ziare în limba română din străinătate și din România, iar în Spania a fost redactor-șef la primul ziar în limba română din Peninsula Iberică, Român în Lume. A colaborat cu revista Origini și ziarul Noi în Spania din Madrid. Este autor al volumului bilingv \nDestine distruse de comuniști\n, coautor la volumul The Mists of Time și în documentare dramatice privind istoria comunismului, alături de Michael Harrison Cronkite, manager de proiect.",
        "author": null,
        "date": "2024-12-02T15:06:59+02:00",
        "category": "Articole",
        "url": "https://occidentul-romanesc.com/alexandru-cioranescu-1911-1999-viata-si-contributiile-unui-intelectual-european/",
        "region": "Spania"
    },
    {
        "title": "Smerenia, constanța și a te înconjura de oameni mai buni ca tine – acestea sunt premisele reușitei în viață",
        "content": "La 18 ani, Alexandru ieșea din adolescență și, cu acel curaj specific vârstei la care nu cântărești prea mult cât fac „dacă și cu parcă”, a ales să urmeze studiile universitare în Spania. „A fost o conjunctură interesantă, de fapt, care m-a adus la Universitatea din Granada. M-am decis cu o lună înainte de examen”, mărturisește el. Nu știa atunci ce va face după ce va avea o diplomă, nu știa dacă va rămâne în Spania ori va reveni acasă, în România, dar știa că își dorește o aventură a lui, personală, în care să răzbească singur și care să-l croiască pentru viitor.\n\n\n18 ani mai târziu, \nAlexandru Lazăr\n este consul onorific al României în Insulele Baleare, un avocat de succes în domeniul dreptului afacerilor, devenit partener într-o prestigioasă firmă de avocatură din Barcelona, profesor de drept la mai multe universități și coordonator al unui program de master. Cu un zâmbet larg și sincer deasupra bărbii care îl maturizează, Alexandru vorbește despre viața lui cu modestie, spunând că a fost foarte norocos și că a încercat mereu să se înconjoare de oameni mai buni decât el. „Acesta este secretul, să ai mereu în jurul tău oameni care te motivează, te ajută să te dezvolți, să evoluezi”, consideră tânărul consul.\n\n\nDespre cum a ajuns să studieze Dreptul în Spania și despre drumul care i-a adus misiunea de consul onorific al României, Alexandru a vorbit într-un interviu pentru \nOccidentul Românesc\n, realizat în cadrul proiectului Stars4Media – \n„Connecto: Towards European Values Through Digital Media. The Live Streaming Hub”.\n\n\n\n\nÎntre Teatru și Medicină, a câștigat… Dreptul\n\n\n„Mărturisesc că îmi doream mult să fiu actor”, spune Alexandru de dincolo de ecranul care îi surprinde mărturisirea. „Ca orice adolescent, în liceu am cochetat cu teatrul și m-am simțit foarte bine pe scenă. Dar familia m-a convins că era o meserie fără un viitor sigur și am început să mă pregătesc pentru medicină, luând meditații la materiile de admitere. Am fost elev al Liceului Bilingv Miguel de Cervantes din București, la clasă cu profil matematică – fizică – informatică. Acest liceu avea o convenție cu Universitatea din Granada, pentru absolvenții care doreau să se înscrie acolo.\n\n\nEu m-am decis cu o lună înainte de examen că vreau să merg în Granada, fiindcă îmi doream să văd pe pielea mea ce înseamnă Occidentul, aventura descoperirii, ce înseamnă să fii pe picioarele tale. Dar timpul era prea scurt ca să fiu suficient de bine pregătit pentru admiterea la medicină (deși am învățat spaniola de mic, era vorba de termeni specifici medicali pe care nu îi stăpâneam), așa că am ales științele sociale. Dintr-o eroare de completare a actelor, am ajuns student la Economie, în prima fază. După un semestru în care am realizat că domeniul nu era pentru mine, am obținut permisiunea de a mă transfera la Drept și așa mi-am descoperit adevărata pasiune în viață”.\n\n\nCu euforia vârstei, Alexandru a dat piept cu toate provocările traiului de unul singur, într-o altă țară, la 18 ani. Însă optimismul său și felul de a privi lucrurile mereu pozitiv au fost aliați de nădejde. Spune că nu s-a simțit niciodată arătat cu degetul pentru naționalitatea sa și nu a avut nicio dificultate de integrare. „Cred că provocarea mea cea mai mare a fost să nu îi dezamăgesc pe cei care au avut încredere în mine, începând cu familia care m-a susținut mereu. Să fiu serios față de mine și față de ceea ce îmi asumasem”, consideră Alexandru, care își continuă ideea spunând:\n\n\n„Alegerile pe care le facem ne duc pe un drum sau altul în viață. Eu cred mult în șansă, dar mai ales în oameni. Este motivul pentru care mereu m-am înconjurat de oameni mai buni ca mine. Am avut mentori, precum profesorul Luis Moreno Quesada de la Drept sau Joan Rodes (de la firma de avocatură Partner Baker, unde mi-am început cariera ca avocat). Astfel de modele te fac mai bun, pe toate planurile, te fac să vrei să evoluezi. Totodată, cred cu tărie că o calitate pentru reușita în viață este smerenia. Este important să îți amintești că, oricâte trepte ai urca, ești aceeași persoană. Și să nu uiți că mereu va exista cineva mai bun ca tine, de la care poți învăța. O altă calitate pentru reușită este să fii constant. Mai ales în ceea ce privește formarea continuă ca individ și profesionist”.\n\n\n\n\n\n\nAlexandru Lazăr\n este partener în cadrul firmei de avocatură IntLaw Lawyers and Consultants din Spania (Barcelona), specializată în dreptul afacerilor și drept internațional. El coordonează dezvoltarea departamentelor de Corporate Compliance și Relații cu Europa Centrală și de Est. Totodată, este director academic pentru Master Compliance în cadrul Institutului Superior de Drept și Economie (ISDE) din Spania. Este profesor de Drept la Universitatea Pompeu Fabra din Barcelona (dar are colaborări în acest sens și cu alte universități din Spania) și membru al Academiei Regale de Legislație și Jurisprudență din Spania. Are un master în Drept Internațional și unul în Comerț Exterior și Relații Internaționale și, de-a lungul timpului, i-au fost acordate mai multe premii prestigioase în domeniul Dreptului, prin care i-a fost  recunoscută valoarea profesională. Din luna septembrie a anului 2021, i-a fost încredințată misiunea de consul onorific al României pentru Insulele Baleare.\n\n\n\n\nÎntre toate activitățile în care este implicat, Alexandru a găsit mereu timp pentru muncă pro bono. A oferit servicii juridice Ligii Studenților Români din Străinătate, face voluntariat pentru Fundația Cezar și, de când a început pandemia, a dat consultanță juridică gratuită unui număr de peste 300 de persoane. Munca de consul onorific este și ea un voluntariat, iar Alexandru și-a luat deja sarcina cu multă seriozitate și cu idei pe care le vede puse în practică foarte curând.\n\n\n„Lucrurile nu se fac singure, noi le facem să se întâmple”\n\n\n„A fi consul onorific este o onoare acordată de țara ta. Funcția în sine este limitată, pentru că nu putem emite acte, ci avem mai degrabă rolul de a crea și consolida punți, legături în domeniul economic și cel cultural între comunități. Mă onorează învestirea, pentru că asta înseamnă că am demonstrat, prin munca mea din Spania, că sunt un bun profesionist, că mi-am desfășurat activitatea cu seriozitate și credibilitate. Sunt onorat că am avut șansa de a fi recunoscut de societate și de semenii mei pentru ceea ce am reușit să fac până acum”, mărturisește tânărul consul onorific al României.\n\n\nGesturile sale din timpul conversației îi subliniază atitudinea hotărâtă și responsabilă, dar totodată și bucuria pentru tot ceea ce face. Se declară un adept convins al pro-activității: „Lucrurile nu se fac singure, noi trebuie să le facem să se întâmple”, afirmă Alexandru. În ceea ce privește misiunea lui de consul onorific, spune că va fi o continuare, într-un fel, a ceea ce a făcut și până acum, adică înlesnirea legăturilor între oameni și culturi. Aceasta se va vedea, spre exemplu, prin organizarea unor forumuri economice și delegații cu și pentru antreprenori spanioli din Baleare, interesanți de România, dar și pentru cei români. „Avem șansa de a întări punțile deja existente și de a deschide noi căi de colaborare, prin facilitarea acestor conexiuni între oameni. La fel și în zona culturală, unde putem să ne promovăm identitatea și mai mult, mai ales că Insulele Baleare reprezintă un amalgam interesant de populații și culturi”, punctează Alexandru Lazăr.\n\n\nPrivind România de la distanță („dar nu am tăiat niciodată legăturile cu țara natală”), tânărul consul onorific consideră că, deși nu cu pașii rapizi pe care poate îi așteptăm, România totuși se schimbă. „Ar trebui să înțelegem că modul în care putem contribui la schimbarea dorită este să încetăm să ne plângem și să încercăm să găsim soluții. Să avem mai multă încredere în noi, să nu ne mai frânăm singuri și să înțelegem că nu suntem nici mai buni, nici mai răi decât alții. Și că nu putem fi toți lideri, pentru că atunci nu va merge nimic. Eu cred că trebuie să înțelegem că noi suntem România, noi toți și că a spune că vrei schimbare pentru țara ta, dar să o facă altcineva în vreme ce tu stai pe canapea și comentezi nu este deloc în regulă”, afirmă Alexandru.\n \n\n\n\n\n            Dacă ar fi să aleagă trei aspecte esențiale pentru clădirea unui proiect de țară, Alexandru Lazăr ar miza pe educație („trebuie să dăm profesorilor locul meritat în societate, și aici nu mă refer doar la România”), pe meritocrație și pe solidaritate. „Haideți să ne uităm la vremurile în care trăim acum: vedem cât de mult contează solidaritatea și educația! Un proiect de țară fără culori politice, care să nu se schimbe de la un guvern la altul, este o șansă pentru reașezarea societății pe valori care ar înlesni formarea viitoarelor generații”, consideră el. \n\n\nAlexandru Lazăr consideră că povestea lui de succes în Spania a început în România, cu educația pe care a primit-o în țară și familia care l-a sprijinit mereu în tot ceea ce a făcut. Deși fizic nu se mai află în țară, el spune că nu a plecat niciodată din România: „Da, viața mea cotidiană este în Spania, mi-am întemeiat o familie aici, dar eu mă consider român, european, un cetățean al lumii. Fac parte din generația care are această șansă extraordinară de a fi cetățeni ai Europei. Sunt la trei ore de România, iar distanțele oricum sunt relative și mie nu îmi plac barierele auto-impuse”, afirmă el.\n\n\nPrincipiul după care se ghidează Alexandru în tot ceea ce face este responsabilitatea. „Dacă ai promis că duce ceva la bun sfârșit, fă asta!”, spune el. A fi sincer cu tine și cu ceilalți, a te bucura de viață și de șansele pe care ți le oferă și a nu uita niciodată de unde ai plecat și de faptul că mereu vei găsi pe cineva mai bun decât tine, de la care vei avea ceva de învățat – acestea sunt alte ingrediente de bază ale unei cariere și vieți frumos construite, din perspectiva tânărului consul onorific al României în Insulele Baleare ale Spaniei.\n\n\nUn material realizat de: Camelia Jula, jurnalist Occidentul Românesc\n\n\nMaterial video și montaj: Raúl Sánchez Costa\n\n\nArticol multimedia publicat în cadrul proiectului Stars4Media – „Connecto: Towards European Values Through Digital Media. The Live Streaming Hub”",
        "author": null,
        "date": "2022-09-12T22:00:38+02:00",
        "category": "Articole",
        "url": "https://occidentul-romanesc.com/alexandru-lazar-consul-onorific-al-romaniei-in-insulele-baleare-smerenia-constanta-si-a-te-inconjura-de-oameni-mai-buni-ca-tine-acestea-sunt-premisele-reusitei-in-viata/",
        "region": "Spania"
    },
    {
        "title": "Am fost și noi la Alba-Iulia! – ,,Noi vrem să ne unim cu Țara!”",
        "content": "Am fost și noi la Alba-Iulia! ,,Noi vrem să ne unim cu Țara!”\n\n\nSe spune că a fost odată un loc minunat, cu munți semeți, cu câmpii întinse ce aveau lanuri bogate, cu vii roditoare, cu o mare și un cer senin de un albastru infinit, cu un soare ce îți umplea sufletul și te mângâia cu blândele-i raze numai privindu-l. A fost odată un neam de oameni destoinici și viteji, care ar fi mutat și munții din loc pentru dragostea nețărmurită față de poporul lor… și toți doreau Unirea… cu timpul, un vis înfăptuit…\n\n\n,,Noi vrem să ne unim cu Țara!” se auzeau voci puternice în toate cotloanele patriei. Și visul s-a împlinit. Era România dodoloață!\n\n\n,,Noi vrem să ne unim cu Țara!” se aud și acum vocișoarele unor copii minunați, unii dintre aceștia născuți departe de Țară, dar fluturând cu mândrie drapelul patriei… Este mica Românie din diaspora care (re)descoperă frumusețeile patriei, își cunosc sorgintea, își vorbesc limba și sunt uimiți de cât de frumoasă este Țara noastră! Ei sunt elevii cursului de \nLimbă, Cultură și Civilizație Românească\n din Comunitatea Valenciană și Regiunea Murcia, care au dorit să meargă la Alba-Iulia și să se unească cu Țara, deși virtual, din cauza distanței și a situației nefericite în care ne aflăm, departe fizic, dar aproape sufletește.\n\n\nAstfel, în data de 1 Decembrie 2020, nouăzeci și cinci de elevi ai cursului \nLCCR, \nalături de părinții lor, toți îmbrăcați în costum popular, din localitățile: Elche, Benidorm, Castellón de la Plana, Grao de Castellón, Alfaz del Pi, Villajoyosa, Altea, Albir, La Nucia, Pilar de la Horadada din Comunitatea Valenciană și San Pedro del Pinatar, Molina de Segura din Regiunea Murcia, îndrumați de către doamnele lor profesorare: Alina Ioana Toderici, Dorina Apostol, Mirela Iuliana Bondoc, Anca Diana Istrate, Delia Burcea, Valentina Belcea, Maria Angela Suler Feier și Ionela Dojană, s-au unit în cuget și-n simțiri cu Țara pentru a celebra Marea Unire, sărbătorind împreună Ziua Națională a României prin intermediul aplicației Zoom. La acest eveniment au luat parte atât elevi, părinți și profesori din localitățile amintite, cât și oficialități ale României și Spaniei, după cum urmează:\n\n\n\n\nDoamna Consul Irina Marin de la Consulatul României la Castellón de la Plana;\n\n\nDomnul Consul Onorific Jose David Perez Perez al Consulatului Onorific al României la Murcia;\n\n\nDoamna Martine Martens – Consiliera de Rezidenți Europeni și\n\n\nDoamna Dolores Alberto Valls – Consiliera pe probleme Educative de la Primăria din Alfas del Pi,\n\n\n\n\ncare au adresat câteva cuvinte participanților de la această activitate, subliniind importanța păstrării legăturii cu țara, cu rădăcinile ei, necesitatea cunoașterii și vorbirii limbii materne, dar amintind și despre prezervarea frumoaselor obiceiuri și tradiții strămoșești.\n\n\nÎn programul artistic prezentat, care a durat o oră și cincisprezece minute, elevii au intonat Imnul Național al României, au recitat poezii despre țară, în și despre dulcea limbă românească, au interpretat vocal și instrumental cântece la: pian, vioară și fluier, au prezentat materiale încântătoare despre patria noastră, obiceiuri, gastronomie, clădiri și obiective importante de vizitat, iar la final am interpetat împreună: \nLa mulți ani!\n\n\nO surpriză muzicală plăcută ne-a fost oferită de către doamna Alexandra Pop (Muscalu), fostă elevă a cursului\n LCCR\n din San Pedro del Pinatar, căreia îi mulțumim pentru intervenție, interpretând cântecul: \nCântă cucu, bată-l vina\n, transpunându-ne astfel pentru câteva clipe pe plaiul mioritic și emoționându-ne pe alocuri până la lacrimi.\n\n\nDespre copiii care au fost prezenți online se pot spune multe: sunt harnici, cuminţi, silitori, buni români şi buni spanioli. Au avut şansa să le fie rânduiţi nişte părinţi vrednici, care să ştie cum să le transmită adevăratele valori şi frumoasele sentimente pe care le au faţă de patria lor, România. Astfel, ei cresc mai bogaţi, mai frumos şi mai corect.\n\n\nIată că, deși departe de Țară, se poate vorbi, simți și trăi românește, poate mult mai profund și inocent prin acești frumoși copii ai noștri.\n\n\nȚinem să mulțumim încă o dată, și pe această cale, elevilor participanți, dar mai ales părinților, acești eroi adevărați din spatele copiilor, care ne-au fost alături și ne-au sprijinit, ca de fiecare dată, la realizarea acestui eveniment, dar și în educația frumoasă a pruncilor noștri, să-i felicităm pentru prezentările minunate. Totodată, adresăm mulțumirile noastre oficialităților care ne-au onorat cu prezența la acest eveniment.\n\n\nUrmătoarele versuri redau fidel imaginea ţării în sufletele noastre, precum şi dorul, care mai mult ca altădată, ne frământă în zile de sărbătoare, departe de Țară:\n\n\n,,De-ai veni pe aici odată,\n\n\nAi vedea că am o ţară\n\n\nCa un fagure de miere\n\n\nScris din flori de primăvară …\n \n\n\nDe-ai veni pe aici odată\n\n\nŞi ai voi apoi să pleci,\n\n\nAi pleca cu ţara-n suflet,\n\n\nCa să n-o mai uiţi în veci.”\n\n\n(Text peluat din \nCurs de limba română \nde Oltea Delarăscruci)\n\n\n \n\n\n,,Acolo este Țara mea și neamul meu cel românesc!\n\n\nAcolo eu să mor aș vrea! Acolo vreau eu să trăiesc!”\n\n\nIar atunci când ești departe\n\n\nDe sat și de neamul tău\n\n\nSă spui mereu cu demnitate:\n\n\n,,Român sunt și voi fi mereu!”\n\n\nȘi la bine, și la rău\n\n\nRidică ochii către Dumnezeu\n\n\nEl nu te va lăsa la greu!\n\n\nMica Românie din diaspora urează Românilor de pretutindeni un călduros: \nLa mulți ani! \n\n\nSărbători fericite!\n\n\nText integral, needitat, trimis de Ionela Dojană, profesor LCCR.",
        "author": null,
        "date": "2020-12-06T18:41:03+02:00",
        "category": "Informații",
        "url": "https://occidentul-romanesc.com/am-fost-si-noi-la-alba-iulia-noi-vrem-sa-ne-unim-cu-tara/",
        "region": "Spania"
    },
    {
        "title": "Ambasada Madrid: Sesiune live de întrebări și răspunsuri pe tema șomajului",
        "content": "Ambasada României în Regatul Spaniei organizează joi, 15 aprilie 2021, începând cu orele 18:30, o sesiune live de întrebări și răspunsuri, cu atașatul pe probleme de muncă și sociale din cadrul ambasadei.\n\n\nSesiunea va fi dedicată problematicii legate de șomaj: obținerea prestației, formularele europene, exportul prestației pentru șomaj, capitalizarea prestației.\n\n\nCei interesați pot adresa întrebări în comentarii la momentul începerii sesiunii live pe pagina oficială de Facebook a ambasadei.\n\n\nSesiunea live poate fi accesată aici: \nhttps://fb.me/e/3QmLSBPzk",
        "author": null,
        "date": "2021-04-14T12:55:44+02:00",
        "category": "Spania",
        "url": "https://occidentul-romanesc.com/ambasada-madrid-sesiune-live-de-intrebari-si-raspunsuri-pe-tema-somajului/",
        "region": "Spania"
    },
    {
        "title": "Ambasada României în Regatul Spaniei sărbătorește Ziua Națională printr-o recepție de gală la Madrid",
        "content": "La data de \n27 noiembrie 2024\n, \nAmbasada României în Regatul Spaniei\n a organizat, în colaborare cu \nConsulatul General al României la Madrid\n și \nInstitutul Cultural Român de la Madrid\n, o recepție de gală dedicată \nZilei Naționale a României\n. Evenimentul a avut loc în somptuosul salon al Hotelului InterContinental din Madrid și a reunit peste 400 de invitați, reprezentând o diversitate remarcabilă de personalități din mediul diplomatic, politic, cultural și de afaceri, alături de membri ai comunității românești din Spania.\n\n\nRecepția a oferit nu doar un prilej de celebrare a valorilor naționale românești, ci și o oportunitate de consolidare a relațiilor bilaterale româno-spaniole. Printre cei prezenți s-au numărat reprezentanți de rang înalt ai Președinției Consiliului de Miniștri și Parlamentului spaniol, ai autorităților centrale, regionale și locale, ambasadori și membri ai corpului diplomatic, reprezentanți ai structurilor de ordine și apărare, precum și exponenți ai mediului academic și ai presei.\n\n\nDiscursuri și mesaje de unitate\n\nÎn deschiderea evenimentului, însărcinatul cu afaceri a.i. al Ambasadei României la Madrid, doamna Raluca Mihăilă, a adresat un mesaj emoționant, subliniind principiile democratice și valorile comune care definesc relația româno-spaniolă. În intervenția sa, a evidențiat rolul comunității românești din Spania ca punte esențială de legătură între cele două națiuni:\n\n\n„Susținerea proiectului european, solidaritatea, respectul față de dreptul internațional și ordinea internațională bazată pe reguli sunt principii și valori care întăresc prietenia româno-spaniolă. Relația dintre țările noastre este marcată de o cooperare solidă la nivel bilateral, dar și în cadrul Uniunii Europene și NATO.”\n\n\nDoamna Mihăilă a trecut în revistă momentele de referință ale relațiilor bilaterale din acest an, evidențiind progresele înregistrate în domeniul cooperării politice, economice și culturale.\n\n\n\n\nMoment artistic de excepție\n\nUn punct central al serii a fost recitalul muzical susținut de soprana Anita Hartig, una dintre cele mai apreciate voci ale scenei lirice internaționale, alături de pianista Mihaela Duma, o personalitate marcantă a comunității românești din Spania. Interpretările lor au adus un omagiu patrimoniului cultural românesc și au impresionat profund audiența, creând o atmosferă încărcată de emoție și mândrie națională.\n\n\nPromovarea produselor românești\n\nRecepția a inclus și o prezentare gastronomică de excepție, cu sprijinul sponsorilor Eptisa, Gid Gesagui, EDP, GM Aluminium Group, Crama Trei Conace, Compania de transport Nelu Bârsan, Asociația Producătorilor de Salam de Sibiu, Restaurantul Acasă și Doripesco. Invitații au avut ocazia să deguste produse tradiționale românești cu certificare IGP (Indicație Geografică Protejată), evidențiind calitatea și diversitatea bucătăriei românești.\n\n\nUn mesaj de cooperare și prietenie\n\nEvenimentul a fost nu doar o celebrare a Zilei Naționale a României, ci și un simbol al prieteniei și colaborării dintre România și Regatul Spaniei, întărind legăturile dintre cele două state la toate nivelurile – politic, economic, cultural și social. Ambasada României în Regatul Spaniei rămâne angajată în promovarea valorilor și intereselor naționale, consolidând parteneriatele strategice și punând în lumină bogăția culturală și creativitatea poporului român.\n\n\nA consemnat: Occidentul Românesc\n\n\nInformații și foto: Ambasada României în Regatul Spaniei",
        "author": null,
        "date": "2024-11-29T12:08:32+02:00",
        "category": "Cultură",
        "url": "https://occidentul-romanesc.com/ambasada-romaniei-in-regatul-spaniei-sarbatoreste-ziua-nationala-printr-o-receptie-de-gala-la-madrid/",
        "region": "Spania"
    },
    {
        "title": "Ambasada României la Madrid continuă să încurajeze prezența societăților spaniole în țara noastră",
        "content": "La Ambasada României în Regatul Spaniei a avut loc întâlnirea între ambasadorul român\n George Bologan\n și \nJaime Argüelles\n, CEO al companiei \nDuro Felguera\n, grup de faceri internațional cu sediul în Gijón, Asturias, specializat în implementarea proiectelor cheie pentru sectorul energetic și industrial, precum și în producția de bunuri.\n\n\nÎntâlnirea s-a desfășurat în contextul stimulării și încurajării legăturilor economice din sectorul energetic din România cu companiile spaniole de excelență din acest domeniu.\n\n\nInvestițiile reprezintă perspectiva cea mai sigură de creștere economică, motiv pentru care Ambasada României la Madrid continuă să încurajeze prezența societăților spaniole în țara noastră.\n\n\nÎn cadrul întâlnirii, partea spaniolă a prezentat stadiul lucrărilor centralei pe gaze de la Iernut, un obiectiv de interes pentru strategia energetică a țării noastre și totodată o investiție care va asigura noi locuri de muncă.\n\n\nComunicat și foto: Ambasada României în Regatul Spaniei",
        "author": null,
        "date": "2022-07-09T12:14:36+02:00",
        "category": "Spania",
        "url": "https://occidentul-romanesc.com/ambasada-romaniei-la-madrid-continua-sa-incurajeze-prezenta-societatilor-spaniole-in-tara-noastra/",
        "region": "Spania"
    },
    {
        "title": "Ambasada României la Madrid: Informare privind serviciile consulare",
        "content": "Conform unui comunicat oficial, Ambasada României în Regatul Spaniei precizează că tot mai mulți cetățeni români semnalează o serie de anunțuri în spațiul public, îndeosebi pe forumurile de români din Spania, conform cărora persoane fizice sau juridice oferă, contracost, servicii de intermediere pentru obținerea unor servicii consulare.\n\n\nÎn acest context, ambasada atenționează că astfel de reprezentanți NU sunt angajați ai Ambasadei României la Madrid, ai Consulatului General al României la Madrid sau ai altor oficii consulare ale României din Spania și nici NU au sprijinul ambasadei pentru intermedierea unor astfel de servicii consulare.\n\n\nAmbasada precizează și pe această cale că cetățenii români se expun unor riscuri serioase atunci când își cedează datele personale (nume, prenume, data nașterii, codul numeric personal (CNP), email, parole etc.) unor firme sau persoane fizice neautorizate să prelucreze aceste date în conformitate cu regulamentul GDPR.\n\n\nAtenție!\n Serviciul de programări consulare este GRATUIT și poate fi realizat exclusiv pe pagina de internet \nwww.econsulat.ro.\n\n\nAmbasada încurajează cetățenii românii din Regatul Spaniei să se informeze exclusiv din surse oficiale. Informații privind serviciile consulare se regăsesc pe paginile de internet ale:\n\n\n\n\nAmbasadei României la Madrid (\nmadrid.mae.ro\n)\n\n\nOficiilor consulare ale României din Spania\n\n\nMinisterului Afacerilor Externe român (\nmae.ro\n).\n\n\n\n\nReprezentanții comunității sunt încurajați să continue să ne semnaleze astfel de anunțuri pentru a preveni împreună apariția unor situații neplăcute care au ca victime cetățeni români.",
        "author": null,
        "date": "2022-04-21T12:11:55+02:00",
        "category": "Informații",
        "url": "https://occidentul-romanesc.com/ambasada-romaniei-la-madrid-precizeaza-ca-serviciul-de-programari-consulare-este-gratuit/",
        "region": "Spania"
    },
    {
        "title": "Ambasada României la Madrid reia seria de evenimente culturale sub genericul „Serile Acasă”",
        "content": "Începând cu data de 5 noiembrie a.c., de la ora 18:00, la sediul Ambasadei României la Madrid se va relua seria de evenimente culturale cunoscute sub genericul \n„Serile Acasă”\n. În acest context, seria evenimentelor va reîncepe cu lansarea cărții „Povești călătoare” a scriitorului și jurnalistului \nCiprian Apetrei\n, autorul volumului de povestiri în limba franceză „L’homme à sa fenêtre”.\n\n\nConform unui comunicat al ambasadei, \n„Povești călătoare”\n este o culegere de texte scrise de români risipiți în diverse colțuri ale lumii, care vorbesc despre identitatea celui plecat de acasă, pornind de la întrebarea \n„De unde sunteți dumneavoastră?”.  \n\n\nCartea „Povești călătoare” adună 43 de povestiri din 18 țări diferite, inclusiv din Spania (două din Insulele Canare), dar și povestea unei familii de români, care după 20 de ani de viață trăită la Madrid, se întoarce în România, într-un sat din Bistrița.\n\n\n„Această carte este despre oamenii care, la un moment dat, și-au pus granița-n raniță, după versul superb al Adei Milea, și, într-un fel sau altul, au emigrat. Sau doar au călătorit prin lume. «\nEu mi-aș băga granița-n raniță/ țara în raniță/și gata\n». Despre infinitul de nuanțe personale ale acestui \nși gata\n este vorba. Despre un vitraliu atât de divers colorat de personalități și circumstanțe, prin care intrând, lumina realității exilului ne oferă un spectacol impresionant. Despre oameni sfâșiați sufletește pentru că au două \nacasă\n ca și cum ar avea două inimi” (fragment postfață „Vitraliul”, de Christian Crăciun).\n\n\nCiprian Apetrei\n este profesor de filosofie stabilit în Bretania, Franța, fondator al platformelor independente de jurnalism Marginalia și RoZoom Press. Colaborează cu mai multe publicații din România.",
        "author": null,
        "date": "2021-11-01T20:41:18+02:00",
        "category": "Cultură",
        "url": "https://occidentul-romanesc.com/ambasada-romaniei-la-madrid-reia-seria-de-evenimente-culturale-sub-genericul-serile-acasa/",
        "region": "Spania"
    },
    {
        "title": "Ambasadorul George Bologan a semnat în cartea de condoleanțe deschisă în memoria Reginei Elisabeta a II-a",
        "content": "Ambasadorul României în Regatul Spaniei, \nGeorge Bologan\n, a semnat în cartea de condoleanțe deschisă în memoria \nReginei Elisabeta a II-a\n la \nAmbasada Regatului Unit la Madrid\n.\n\n\nCu acest prilej, șeful misiunii diplomatice a transmis în numele său personal, al colectivului diplomatic și consular, precum și al comunității românești din Spania, condoleanțe și profunda solidaritate cu Familia Regală și poporul britanic.\n\n\nTotodată, ambasadorul George Bologan a subliniat rolul remarcabil pe care Regina Elisabeta a II-a l-a avut de-a lungul istoriei, devenind o sursă de inspirație pentru noi toți prin dedicarea și responsabilitatea demonstrate în cei 70 de ani de domnie, un simbol prin asumarea rolului și al expresivității stilului într-o epocă a transformărilor galopante și a fluctuațiilor ideologice.\n\n\nComunicat și foto: Ambasada României în Regatul Spaniei",
        "author": null,
        "date": "2022-09-17T10:34:26+02:00",
        "category": "Spania",
        "url": "https://occidentul-romanesc.com/ambasadorul-george-bologan-a-semnat-in-cartea-de-condoleante-deschisa-in-memoria-reginei-elisabeta-a-ii-a/",
        "region": "Spania"
    },
    {
        "title": "Ambasadorul George Gabriel Bologan s-a întâlnit cu Preasfințitul Părinte Episcop Timotei al Episcopiei Ortodoxe Române a Spaniei și Portugaliei",
        "content": "Cu prilejul vizitei la Catedrala Episcopală Ortodoxă din Madrid, ambasadorul României în Regatul Spaniei, George Gabriel Bologan, a avut o întrevedere cu Preasfințitul Părinte Episcop Timotei al Episcopiei Ortodoxe Române a Spaniei și Portugaliei, se precizează într-un comunicat.\n\n\nDiscuțiile au vizat, prioritar, situația comunității de români din Spania și colaborarea misiunii diplomatice cu bisericile românești în vederea identificării de soluții practice la problemele întâmpinate de cetățenii români pe plan local.\n\n\n„Biserica reprezintă unul dintre pilonii de bază ai păstrării, afirmării și dezvoltării identității românilor din străinătate. Nu putem vorbi despre o viață morală, civică, socială și culturală a membrilor comunității fără rolul decisiv al bisericilor românești de toate confesiunile, mai ales în această perioadă marcată de riscuri și frământări, în care efectele pandemiei și ale războiului de la granițele țării noastre își fac simțită prezența la nivelul societăților europene. Slujitorii altarelor și dascălii au fost mereu considerați apostoli ai neamului, iar in misiunea sa, Biserica, pe lângă a oferi omului un sens transcendental, a educat caractere și format personalități”\n, a menționat noul ambasador al României în Spania.",
        "author": null,
        "date": "2022-04-09T19:13:13+02:00",
        "category": "Informații",
        "url": "https://occidentul-romanesc.com/ambasadorul-george-gabriel-bologan-s-a-intalnit-cu-preasfintitul-parinte-episcop-timotei-al-episcopiei-ortodoxe-romane-a-spaniei-si-portugaliei/",
        "region": "Spania"
    },
    {
        "title": "Ambasadorul român, Gabriela Dancău s-a întâlnit cu Eduardo Nieto, Country Manager al EDP Renewables",
        "content": "Ambasadorul României în Regatul Spaniei, \nGabriela Dancău\n, a avut, la 10 februarie 2021, o întâlnire cu \nEduardo Nieto\n, Country Manager pentru România al EDP Renewables , cel mai mare investitor spaniol în România și al treilea producător mondial de energie eoliană, se precizează într-un comunicat.\n\n\nÎn cadrul discuțiilor s-a făcut o evaluare a planului de afaceri pentru perioada 2019-2022, ale cărui obiective sunt atinse în proporție de 87%, apreciindu-se măsurile adoptate în cursul anului 2020 de autoritățile române pentru eficientizarea reglementărilor din domeniul energiei, în special posibilitatea de a încheia acorduri bilaterale pe termen lung.\n\n\nEDP Renewables va continua investiția în dezvoltarea pieței de energie regenerabilă din România, inclusiv în noi proiecte inovatoare dezvoltate în țara noastră și, ulterior, implementate și pe alte piețe în care operează compania, cum este cazul sistemelor tip acumulator de stocare a energiei din cadrul centralei fotovoltaice de la Băilești, respectiv parcului eolian din Cobadin.\n\n\nPotrivit Wikipedia, \nEDP Renováveis\n este al treilea producător de electricitate în turbine eoliene la nivel mondial, având capacități instalate de 6.227 MW la finalul lui 2009, precum și alte 739 MW în curs de realizare, din care 43% în SUA. EDPR activează, de asemenea, în opt țări europene (Portugalia, Spania, Franța, Belgia, Polonia, Italia, Marea Britanie și România) precum și în Brazilia. \n\n\nFoto: Pagina Facebook Ambasada României în Regatul Spaniei",
        "author": null,
        "date": "2021-02-10T19:02:30+02:00",
        "category": "Spania",
        "url": "https://occidentul-romanesc.com/ambasadorul-roman-gabriela-dancau-s-a-intalnit-cu-eduardo-nieto-country-manager-al-edp-renewables/",
        "region": "Spania"
    },
    {
        "title": "Ambasadorul României în Regatul Spaniei discută oportunități și colaborare cu autoritățile locale din Insulele Canare",
        "content": "Ambasada României în Regatul Spaniei a participat la reuniunea informală a miniștrilor sănătății din Uniunea Europeană, care a avut loc în Las Palmas. În cadrul acestui eveniment, ambasadorul George Bologan a desfășurat o serie de întâlniri cu autoritățile locale pentru a discuta aspecte de interes comun și pentru a explora oportunitățile de dezvoltare a relațiilor dintre Insulele Canare și România.\n\n\nPe data de 27 iulie, ambasadorul George Bologan s-a întâlnit cu președintele Consiliului provincial insular, Antonio Morales, și cu reprezentantul guvernului central în teritoriu, Anselmo Pestana. În cadrul schimbului de idei, s-a abordat un spectru divers de teme, de la posibilități de cooperare în domeniul turismului la rolul culturii politice în fundamentarea proiectelor strategice ale Uniunii Europene și riscul efectului ignoranței generalizate care poate contribui la înstrăinarea societăților de valorile democratice.\n\n\n\n\nUn aspect important al discuțiilor a fost analiza situației geopolitice actuale, având în vedere poziția strategică a Insulelor Canare în Atlantic, fiind un teritoriu european aflat la confluența a trei continente. Această caracteristică aparte conferă teritoriului o importanță deosebită în contextul relațiilor internaționale.\n\n\nDe asemenea, comunitatea românească din Insulele Canare a jucat un rol special în cadrul discuțiilor, fiind apreciată pentru contribuția sa la viața economică, spirituală și culturală a acestui teritoriu. Ambasadorul a subliniat importanța acestei comunități ca punte de legătură și sursă de înțelegere între cele două țări.\n\n\nAceste reuniuni au reconfirmat interesele reciproce ale agendei bilaterale româno-spaniole în cadrul Uniunii Europene și au contribuit la vitalizarea dialogului Ambasadei cu autoritățile Comunităților Autonome din Regatul Spaniei. Colaborarea și schimbul de idei dintre România și Insulele Canare reprezintă un pas important în consolidarea relațiilor și în promovarea cooperării între cele două părți.\n\n\nAmbasada României în Regatul Spaniei rămâne angajată să continue eforturile de consolidare a legăturilor dintre cele două țări și să promoveze în continuare valorile europene și democratice în toate aspectele de interes comun.\n\n\nA consemnat: \nOccidentul Românesc\n\n\nSursa: \nAmbasada României în Regatul Spaniei",
        "author": null,
        "date": "2023-07-28T17:41:42+02:00",
        "category": "Politică",
        "url": "https://occidentul-romanesc.com/ambasadorul-romaniei-in-regatul-spaniei-discuta-oportunitati-si-colaborare-cu-autoritatile-locale-din-insulele-canare/",
        "region": "Spania"
    },
    {
        "title": "Ambasadorul României în Regatul Spaniei, Gabriela Dancău, la final de mandat",
        "content": "Ambasadorul Gabriela Dancău a ajuns la final de mandat, după aproape şase ani în care ne-a reprezentat ţara în Regatul Spaniei. Printr-un mesaj adresat\n comunității românești\n din Spania, ambasadorul român își ia rămas-bun.\n\n\n„Dragi compatrioți,\n\n\n\n\nDupă mai bine de cinci ani de mandat în calitate de ambasador al României în Regatul Spaniei, țară pentru care nutresc o afecțiune specială, iată că a sosit momentul să ne luăm rămas-bun. În anii în care mi-am desfășurat activitatea în Spania, am investit energie și pasiune în multe proiecte care cred că s-au dovedit viabile și care au creat o legătură și mai puternică între țările noastre. Unele dintre acestea sunt foarte importante, de altele m-am legat afectiv mai mult, unele au necesitat eforturi mai mari, iar altele au generat efecte care au depășit așteptările. Trebuie să recunosc că au fost și situații în care lucrurile nu au mers întru totul așa cum mi-aș fi dorit.\n\n\n\n\nLa preluarea mandatului de ambasador la Madrid, în 22 septembrie 2016, mi-am asumat câteva obiective principale, de importanță similară, adaptate la relația specială dintre România și Spania: operaționalizarea Parteneriatului Strategic româno-spaniol, dinamizarea schimburilor comerciale și a cooperării economice, accesul ușor al cetățenilor români la servicii de calitate ale ambasadei și ale oficiilor consulare, dar și promovarea culturii române în Spania.\n\n\n\n\nÎmpărtășesc cu dumneavoastră, cu această ocazie, bucuria de a rememora momente importante care au marcat parcursul meu profesional în Spania. Privind în urmă, remarc cu emoție că, nu de puține ori în acești ani, am reușit să aducem România în prim-plan pe scena spaniolă, fie că a fost vorba de aniversări naționale, de asumarea de către România a unor roluri internaționale sau de organizarea unor acțiuni politico-diplomatice, instituționale și de diplomație publică de anvergură.\n\n\n\n\nAniversarea în 2017 a unui deceniu de la aderarea României la UE a fost o ocazie de a trece în revistă obiectivele și valorile asupra cărora împărtășim o viziune comună cu Spania la nivel european. A fost un prilej pentru confirmarea angajamentului pentru menținerea politicilor tradiționale ale UE, în beneficiul cetățenilor țărilor noastre, dar și pentru respingerea tendințelor populiste, aflate în ascensiune în acel moment în Europa. Începând cu 2017 am demarat negocieri bilaterale pentru semnarea mai multor documente de cooperare, acorduri și memorandumuri de înțelegere în circa zece domenii, dintre care amintesc apărarea, administrația publică și comerțul exterior, care au fost semnate în anii următori, precum și pentru semnarea convenției bilaterale referitoare la evitarea dublei impozitări. Amintesc că au fost demarate și negocieri pentru încheierea de documente de cooperare între autorități locale și regionale din România și Spania, dintre care multe au fost semnate.\n\n\n\n\nÎn 2018 am sărbătorit cu emoție Centenarul definitivării României moderne. Am interacționat îndeosebi cu comunitatea de români rezidenți în Spania, cu obiectivul de a cunoaște mai bine realitățile socio-economice și culturale cu care aceasta se confruntă. În anul Centenarului Marii Uniri, reprezentanților românilor din Spania le-au fost recunoscute meritele în cadrul ediției spaniole a Galei „100 pentru Centenar”. Fără urmă de îndoială, activitatea românilor premiați o complementează pe cea a misiunilor diplomatice, devenind ei înșiși ambasadori nemijlociți ai României și ai comunităților românești de peste hotare din care fac parte.\n\n\n\n\nDe-a lungul întregului meu mandat, ambasada și-a deschis porțile pentru cetățenii români rezidenți în Spania. Am găzduit la sediul misiunii diplomatice evenimente și ateliere cu activități care să încurajeze menținerea identității românești în paralel cu integrarea în societatea spaniolă, una dintre cele mai mari provocări fiind organizarea lunara a programului „Serile acasă ale Ambasadei”.\n\n\n\n\nTot în 2018, România s-a bucurat de o vizibilitate deosebită odată cu participarea la Târgul de Carte de la Madrid în calitate de țară invitată de onoare. Un maraton cultural impresionant care a durat două săptămâni si jumătate si a făcut să strălucească cultura țării noastre în Spania. Peste 2,2 milioane de persoane au vizitat târgul, despre România au apărut în presă 195 de articole, iar cărțile au fost vândute atât în limba română, cât și în limba spaniolă, de opt ori mai mult decât la ediția anterioară. Cei peste 100 de invitați: scriitori, critici literari, jurnaliști, profesori, diplomați, fotografi, actori, muzicieni au dat consistență culturii românești în Madrid. De departe a fost cea mai mare operațiune de diplomație culturală organizată până in prezent de România în Spania.\n\n\n\n\nPreluarea Președinției rotative a Consiliului UE în prima jumătate a anului 2019 a crescut până la un nivel fără precedent vizibilitatea Ambasadei României atât la Madrid, cât și în întreaga Spanie, și a reconfirmat atașamentul profund al României pentru valorile democratice și ideea europeană. Am inițiat și organizat în Spania, pe durata Președinției României la Consiliul UE, o serie de activități politico-diplomatice și culturale de anvergură, beneficiind de deschiderea necondiționată a autorităților spaniole centrale, regionale și locale, evenimente care s-au bucurat de apreciere și participare la nivel înalt.\n\n\n\n\n2020 a fost anul care a luat prin surprindere întreaga omenire. Pandemia de coronavirus a adus o tensiune de nebănuit până acum în gestionarea fluxurilor de călători și în interacțiunea dintre persoane, forțând toate statele de pe glob, nu doar România și Spania, să implementeze măsuri de urgență, care ne-au ținut departe unii de alții în primă fază, pentru ca, ulterior, solidaritatea și progresele științei să ne arate că, atunci când forțele se unesc, cele mai bune soluții sunt identificate. Dificilul an 2020 ne-a determinat să adaptăm modul de lucru clasic al unei ambasade la noile condiții, însă personalul a fost mereu alături de cetățenii români în situații vulnerabile. În plus, ambasada și consulatele au organizat zeci de zboruri speciale de repatriere a cetățenilor români pe durata stării de urgență, mai ales în perioada de vârf a pandemiei.\n\n\n\n\nLa nivel sectorial, relația economică bilaterală a cunoscut o dinamică accentuată. Pe lângă numeroasele vizite de lucru la nivel înalt, am organizat o serie de forumuri, misiuni și seminarii economice în destinații cu un ridicat potențial economic, precum Madrid, Bilbao, Valencia, Sevilla, Málaga, Vigo, Pamplona sau Gijón și au fost semnate mai multe memorandumuri de cooperare între instituțiile de profil din cele două țări și camerele de comerț din România și Spania.\n\n\n\n\nNevoia constantă de cunoaștere reciprocă între România și Spania și de explorare a oportunităților economice în plan bilateral și-a găsit expresia în expansiunea continuă în ultimii cinci ani a rețelei de consulate onorifice ale României în Spania cu noi birouri, dublată de multiplicarea misiunilor de promovare economică. Am inaugurat opt noi consulate onorifice în zone în care nu există o prezență consulară de carieră, precum Insulele Canare, Insulele Baleare, Cantabria, Asturias, Galicia, Albacete, Málaga și Cádiz. Am convingerea că noile consulate onorifice vor răspunde interesului de a face cunoscute oportunitățile de afaceri ale țării noastre și reprezintă, în același timp, o oportunitate de aprofundare și diversificare a legăturilor dintre România și dinamicele regiuni și provincii spaniole.\n\n\n\n\nÎn domeniul muncii și al securității sociale, obiectivul prioritar a fost, permanent, apărarea și promovarea intereselor cetățenilor români, precum și informarea acestora cu privire la drepturile și obligațiile lor. De-a lungul timpului, a fost acordată asistență la sediul secției consulare a ambasadei și au fost organizate campanii de informare în teritoriu, în mediul online și la radio. Colaborarea excelentă cu autoritățile spaniole s-a fructificat prin elaborarea, traducerea și distribuirea pe paginile de internet ale instituțiilor spaniole a mai multor materiale de interes în limba română, cu scopul informării pe diferite teme precum violența de gen, drepturile angajaților care lucrează la domiciliu, obținerea venitului minim garantat sau măsuri de protecție în contextul pandemiei de coronavirus.\n\n\n\n\nCooperarea polițienească a produs rezultate semnificative prin participarea activă la misiuni operaționale, organizarea de activități în domeniul prevenirii și combaterii violenței de gen sau acordarea de sprijin de specialitate pe durata pandemiei. Cooperarea în domeniul justiției a adus evoluții excelente înregistrate atât în plan bilateral, cât și în cel comun european. Dar cel mai important este faptul că la un an de la discuția mea cu ministrul justiției spaniol în care am pledat pentru necesitatea înființării unui post de magistrat de legătură acreditat pe lângă autoritățile spaniole, acest deziderat a fost îndeplinit de ambele părți la finalul anului 2021. Ministerul Justiției din România a desfășurat deja procedura de selecție a unui magistrat de legătură, urmând ca anul acesta să-și înceapă activitatea la Madrid.\n\n\n\n\nNu în ultimul rând, exercițiul organizării pe teritoriul Spaniei a trei rânduri de alegeri românești, precum și a unor alegeri europene și referendumuri, a reprezentat un test de logistică, coordonare și colaborare strânsă cu comunitatea românească, fără de care nu ar fi fost posibilă operaționalizarea a 140 de secții de votare, fapt de neimaginat în urmă cu câțiva ani.\n\n\n\n\nChiar daca anul 2021 a fost încă marcat de pandemie, a fost anul în care am reușit să definitivăm apropierea de Spania. Aniversarea a 140 de ani de relații diplomatice bilaterale între România și Spania a fost marcată prin intensificarea dialogului politico-diplomatic, precum și prin organizarea unor acțiuni de diplomație publică de înaltă ținută și mare anvergură. România a atins un punct de vizibilitate maximă în Spania în plan politic prin concretizarea unei serii de contacte la nivel înalt, fie că a fost vorba de reuniuni ale miniștrilor de externe, ale miniștrilor culturii, miniștrilor muncii și incluziunii sociale sau ale președinților Senatelor celor două țări. Am organizat evenimente culturale, concerte, expoziții și conferințe.\n\n\n\n\nMuzicieni români au încântat publicul cu prestații remarcabile în locații emblematice ale capitalei spaniole precum Palatul Regal din Madrid, Palatul Regal La Granja de San Ildefonso sau Academia Regală de Arte Frumoase. Schimburile culturale româno-spaniole au atins apogeul odată cu organizarea expoziției „Tezaure arheologice din România. Rădăcini dacice și romane”, un demers unic care reunește 835 de artefacte descoperite pe teritoriului actual al României, ce provin din 40 de instituții muzeale din România și 3 din Spania, multe din exponate ilustrând rădăcinile comune ale celor două națiuni aflate la extremitățile continentului. Trebuie menționat că această expoziție a bătut deja recordul de vizitatori în rândul expozițiilor temporare organizate la Muzeul Național de Arheologie din Madrid, aducând o vizibilitate fără precedent României în Spania.\n\n\n\n\nReferitor la anul 2021, trebuie neapărat menționată prima participare a Forțelor Aeriene Spaniole la operațiunile de poliție aeriană desfășurate în România și ralierea Madridului la preocupările de securitate de la Marea Neagră, în egală măsură în care România a devenit un actor interesat de evoluțiile din Mediterana.\n\n\nIn perioada misiunii mele, am acţionat consecvent pentru ca cele expuse mai sus să capete substanţă. Am reprezentat, apărat şi promovat, cu dăruire şi onoare, interesele tarii mele si ale cetățenilor romani. M-am deplasat in aproape toate regiunile in care exista comunități numeroase de cetățeni romani si am avut astfel ocazia să mă întâlnesc cu mulți dintre Dumneavoastră, români harnici și serioși, care reprezentați cu cinste România în Regatul Spaniei. Pe unii am avut şansa să vă cunosc şi apreciez la nivel personal, cu alții am colaborat îndeaproape la realizarea unor proiecte comune sau doar am corespondat, însă pe absolut toţi v-am preţuit şi v-am respectat sincer pentru profesionalismul, sacrificiile de natură personală și determinarea de care daţi dovadă.\n\n\n\n\nAm manifestat permanent o politică de angajament, transparenţă şi deschidere față de fiecare dintre Dumneavoastră şi in acelasi timp față de toate formele asociative, încercând să vin, atunci când a fost posibil, în întâmpinarea dorinţelor Dumneavoastră, fiind receptiva la idei şi la noi proiecte de colaborare.\n\n\nCred puternic in pastrarea identitatii nationale si a valorilor limbii romane in comunitatile romanesti din strainatate, iar cursul LCCR este dovada excelentă a profesionalismului profesorilor de limbă română care predau limba română miilor de copii români din Spania, curs care s-a extins anual în aproape toate comunitățile din Spania. Pe durata misiunii mele am avut colaborari excelente cu universitatile din Spania, care s-au concretizat in numeroase parteneriate, ultimul mare eveniment fiind deschiderea Lectoratului de Limbă română de la Universitatea Complutense din Madrid. Cred cu tărie în valenţele pozitive ale educaţiei şi în susținerea încurajării permanente a tinerilor care învață peste hotare să revină în România, pentru a contribui la dezvoltarea Romaniei noastre.\n\n\n\n\nLa finalul mandatului meu în Spania, sunt bucuroasă să vă prezint un bilanț care îmi aduce satisfacția îndeplinirii obiectivelor: Parteneriatul Strategic a cunoscut o aprofundare și o extindere fără precedent a ariilor de cooperare, având ca momente de referință încheierea unor Memorandumuri de Înțelegere în domeniile apărării, administrației publice și comerțului exterior sau semnarea convenției bilaterale referitoare la evitarea dublei impozitări; au fost identificate noi domenii de cooperare cu privire la care încă 6 Memorandumuri de Înțelegere sunt finalizate și așteaptă să fie semnate de către miniștrii de resort, domeniile vizate fiind sănătatea, cultura, munca și protecția socială, turismul, diaspora și formarea diplomatică; au fost efectuate nenumărate vizite ministeriale, parlamentare și la nivel de autorități regionale și locale; au fost aduse investiții importante în România și au fost create multiple oportunități de afaceri între cele două țări atât prin forumurile economice promovate în Spania sau misiunile economice organizate in România, cât și prin înființarea a încă 9 consulate onorifice; asistența consulară a fost ajustată și îmbunătățită astfel încât să răspundă nevoilor cetățenilor români din Spania, de la care am primit un feed-back pozitiv continuu.\n\n\n\n\nStiu că imaginea ţării noastre depinde de eforturile diplomatice, de competenţele şi atitudinea diplomaţilor, de ceea ce se întâmplă zilnic în politica interna, dar depinde şi de impactul comportamentului şi al performanţelor fiecărui cetăţean roman din afara granițelor. Multora dintre Dumneavoastră, care ați reușit să vă afirmați și să valorificați potențialul românesc la nivel de excelență în Spania, vă revine în continuare rolul de model și de factor coagulant, pentru ca solidaritatea și spiritul național să existe și să anime fiecare această comunitate.\n\n\n\n\n\n\nÎn încheiere, țin să mulțumesc tuturor instituțiilor române și spaniole, colegilor mei din ambasadă și de la cele 7 oficii consulare, din filiala de la Madrid a ICR, consulilor onorifici, reprezentanților cultelor religioase, precum și tuturor cetățenilor români din Spania, oameni minunați cu care am avut bucuria și privilegiul să colaborez în acești ani, într-un efort conjugat de consolidare și diversificare a relației româno-spaniole, ale cărui rezultate concrete le vom regăsi cu siguranță în bilanțurile viitoare, care vor demonstra că semințele plantate în acești cinci ani vor aduce roadele dorite.\n\n\n\n\n\n\nGabriela Dancău – \nAmbasadorul României în Regatul Spaniei”\n\n\n\n\nSursa: Ambasada României în Regatul Spaniei",
        "author": null,
        "date": "2022-02-08T11:28:12+02:00",
        "category": "Spania",
        "url": "https://occidentul-romanesc.com/ambasadorul-romaniei-in-regatul-spaniei-gabriela-dancau-la-final-de-mandat/",
        "region": "Spania"
    },
    {
        "title": "Ambasadorul României în Regatul Spaniei s-a întâlnit cu Președintele Patrimoniului Național spaniol",
        "content": "Ambasadorul României în Regatul Spaniei, \nGabriela Dancău\n, a participat, joi, 5 noiembrie, la o reuniune cu Președintele Patrimoniului Național spaniol, \nMaría de los Llanos Castellanos Garijo\n, în perspectiva aniversării, în 2021, a \n140 ani de relații diplomatice\n între România și Spania.\n\n\nÎn cadrul reuniunii, care a avut loc la Palatul Regal din Madrid, a fost abordată relația bilaterală dintre cele două țări și contribuția comunității de români din Spania la consolidarea acesteia, precum și proiectele culturale planificate a avea loc în cursul anului 2021.\n\n\nSursa: Ambasada României în Regatul Spaniei",
        "author": null,
        "date": "2020-11-06T08:21:55+02:00",
        "category": "Spania",
        "url": "https://occidentul-romanesc.com/ambasadorul-romaniei-in-regatul-spaniei-s-a-intalnit-cu-presedintele-patrimoniului-national-spaniol/",
        "region": "Spania"
    },
    {
        "title": "Ambasadorul României la Madrid consolidează relațiile de cooperare în domeniul siguranței și ordinii publice între România și Spania",
        "content": "Cu prilejul pregătirii summit-ului Comunității Democraților și al Consiliului European, ambasadorul George Bologan a efectuat o vizită în Granada în perioada 5-7 septembrie a.c., unde a avut întâlniri cu Delegatul Guvernului și reprezentanții forțelor de ordine. Întâlnirea cu șeful Gărzii Civile, Col. Francisco Garcia Sanchez, a avut loc la sediul Comandamentului General al instituției, în timp ce întâlnirea cu șeful Poliției Naționale din Granada, Comisar Principal Jose Miguel Amaya Tébar, s-a desfășurat la sediul unității Andalucia Oriental.\n\n\n\n\nDiscuțiile au avut ca temă principală consolidarea relațiilor de cooperare între România și Spania în domeniul siguranței și ordinii publice. S-a evidențiat nivelul ridicat al relațiilor bilaterale dintre cele două țări și participarea conjunctă la operațiunile internaționale în acest domeniu. De asemenea, s-a subliniat necesitatea îmbunătățirii capacității de interoperabilitate prin intermediul proiectelor comune la nivelul Ministerelor de Interne și al structurilor specializate din subordinea acestora. Cooperarea polițienească înseamnă un grad ridicat de siguranță pentru cetățenii europeni și a frontierelor UE.\n\n\nLa data de 7 septembrie, ambasadorul a avut o întrevedere cu Delegatul Guvernului, Antonio Granado García. Discuțiile au abordat diverse teme, printre care oportunitățile de consolidare a relațiilor economice între România și Spania la nivel teritorial. La întâlnirea cu delegatul Guvernului spaniol în teritoriu, Antonio Granado García, ambasadorul George Bologan a discutat despre modalitățile concrete de valorificare a excelentului raport bilateral între România și Spania în interesul cetățenilor și a societăților dornice să investească pe cele două flancuri ale Uniunii Europene. De asemenea, au fost abordate oportunitățile de cooperare în domeniile de excelență ale Spaniei și României, cu accent pe dezvoltarea economică și promovarea investițiilor.\n\n\n\n\nAceste întâlniri au avut ca scop consolidarea relațiilor bilaterale dintre România și Spania, atât în domeniul siguranței și ordinii publice, cât și în cel economic. A fost apreciată evoluția comunității românești, la ora actuală numeroși compatrioți investind în sectorul agricol.\n\n\nPrin intermediul acestor discuții și colaborări, se urmărește întărirea cooperării și creșterea beneficiilor reciproce pentru ambele țări și cetățenii lor, Granada fiind un punct important pe harta Spaniei, urmând a găzdui două importante Summit-uri Europene în perioada 5-6 octombrie 2023.\n\n\nSursă informații și foto: Ambasada României în Regatul Spaniei",
        "author": null,
        "date": "2023-09-09T07:37:25+02:00",
        "category": "Politică",
        "url": "https://occidentul-romanesc.com/ambasadorul-romaniei-la-madrid-consolideaza-relatiile-de-cooperare-in-domeniul-sigurantei-si-ordinii-publice-intre-romania-si-spania/",
        "region": "Spania"
    },
    {
        "title": "„Amprente culturale” – Ediția I,  un eveniment cultural desfășurat cu ocazia celebrării Zilei Naționale a României în Valencia",
        "content": "Joi, 23 noiembrie, în Salonul de Cristal al primăriei din Valencia s-a desfășurat evenimentul „Amprente culturale”, prima acțiune din seria celor organizate cu prilejul celebrării Zilei Naționale a României. Cu această ocazie, Asociația „Suflet Românesc – Alma Rumana”, în colaborare cu Asociația Românilor din Valencia (AROVA), Consulatul României la Castellón de la Plana, și cu sprijinul Institutului Limbii Române de la București au organizat o acțiune de promovare a tinerelor talente din rândul comunității românești din zonă.\n\n\n\n\nCopiii români care au fost implicați în programul evenimentului „Amprente culturale” sunt elevi care urmează cursurile de limba română organizate de către Institutul Limbii Române în școlile spaniole din zonă, sau cursurile organizate de către asociațiile și bisericile românești. La eveniment au fost prezenți reprezentanți ai autorităților române și spaniole din regiune, părinți, bunici și prieteni ai copiilor participanți la acțiune. Printre aceștia, s-au remarcat domnul Dragoș Viorel Țigău, Ministru Plenipotențiar și șeful Consulatului României la Castellón de la Plana, Joan Ribo, primarul orașului Valencia, Ernesto Bonet Peiro, Consul Onorific al Guatemalei în Valencia, dar și alți reprezentanți ai autorităților spaniole locale.\n\n\n\n\nEvenimentul a fost deschis cu discursul Luminiței Pătraș, doctorand în Psihologie Organizațională la Facultatea de Psihologie a Universității din Valencia, care a vorbit în numele comunității românești, făcând o sinteză a actului de la 1 Decembrie 1918, dar și a activităților organizate de-a lungul ultimului an de către asociațiile românești și alte entități din zonă. În continuare a luat cuvântul domnul consul general, Dragoș Viorel Țigău, care, pe lângă sublinierea importanței evenimentului, a evidențiat faptul că reușita unei astfel de acțiuni constă în unificarea eforturilor organizatorilor.\n\n\nPublicul prezent la eveniment a fost apoi încântat cu interpretările copiilor: Vlad Oriel Andronicescu (trompetă), Vlad Răzvan Pecheanu (tubă), Patricia Sara Ghiurcă (poezie), Maria Crina (voce), Narcis Pavăl (saxofon), Efraim Floruţă (trompetă), David Gabriel Meianu (poezie), Alex Fabian Ifrim (pian), Fernando Damian (chitară), Rebeca Ioana Albina (poezie), Sabina Marţincu (vioară) și Robert Simion (vioară). Programul a fost completat de către superba voce a Adelinei Manea, profesor de muzică și de două proiecții pe tema: „România, dincolo de legendă” şi „Mari personalități românești”, program finalizat cu Imnul Național al României, interpretat de către Narcis Pavăl (saxofon), Efraim Floruţă (trompetă) şi Adelina Manea (voce).\n\n\nPe parcursul pauzelor, participanții la eveniment au avut ocazia să admire o mini-expoziție cu produse de artizanat, desene și icoane pe sticlă realizate de către copiii de la cursurile de limba română și a Școlii Parohiale Sf. Efrem cel Nou din Torrent. Organizatorii au dorit și pe această cale să mulțumească profesoarelor Anca Mariana Lovaszi, Ştefania Aurora Bonciu, Maria Simona Toadere şi Andreea Pop pentru pregătirea la nivel înalt al copiilor; Darianei Groza, coordonator al voluntarilor din Escuela Valenciana pentru traducerea acțiunii publicului spaniol; Parohiei\n \nOrtodoxe Române Sf. Arhangheli Mihail şi Gavriil\n \ndin Valencia, Parohiei\n \nOrtodoxe Române Sf. Efrem cel Nou din Torrent, Bisericii Penticostale „Betel” din Museros şi Bisericii Adventiste Române din Castellón de la Plana, precum și tuturor colaboratorilor (părinți, bunici şi alţi membri ai familiilor) pentru sprijinul acordat și pentru buna desfășurare a evenimentului.\n\n\nUrmătoarea activitate dedicată Zilei Naționale a României în Valencia va consta într-un FlashMob cu tematică populară românească (un cântec şi un dans popular românesc, ediţia a II-a), organizat de către asociațiile Suflet Românesc – Alma Rumana şi AROVA, sâmbătă, 2 decembrie 2017, începând cu orele 16:30, la Torres de Serrano (Valencia).",
        "author": null,
        "date": "2017-11-29T11:44:20+02:00",
        "category": "Articole",
        "url": "https://occidentul-romanesc.com/amprente-culturale-editia-i-un-eveniment-cultural-desfasurat-cu-ocazia-celebrarii-zilei-nationale-a-romaniei-in-valencia/",
        "region": "Spania"
    },
    {
        "title": "Ampudia – O bijuterie ascunsă în Tierra de Campos",
        "content": "Ampudia\n, un oraș din regiunea Castilia și León, recent admis în prestigioasa Asociație a Celor Mai Frumoase Sate din Spania, este mai mult decât o simplă localitate; este o bijuterie ascunsă în vasta regiune Tierra de Campos. Aici, fiecare stradă și fiecare monument par să păstreze un farmec substanțial și etern, așa cum observa Borges despre pământul spaniol.\n\n\nOrașul se remarcă nu doar prin peisajul său natural vast și captivant, ci și prin bogata sa istorie și patrimoniu cultural. Recent inclus în Asociația Celor Mai Frumoase Sate din Spania, Ampudia își dezvăluie comorile încântătoare, mai multe decât ar putea dezvălui numărul său modest de locuitori.\n\n\nCând ajungi în Ampudia, te întâmpină arome îmbietoare de \nlechazo asado\n, \npan de mosto\n și \nmantecados de baño\n (miel copt la cuptor, pâine din must și brioșe). Această atmosferă culinară autentică este doar o mică parte din farmecul acestui oraș. Pentru cei dornici să exploreze mai departe, există două destinații apropiate care îmbogățesc experiența: biserica romanică San Fructuoso și pitoreasca lagună Nava.\n\n\nDe departe, privitorul poate observa mândria orașului – castelul său așezat pe o colină. În această regiune caracterizată de câmpii nesfârșite, castelul devine un adevărat Everest, oferind o panoramă care se întinde pe distanțe de peste 100 de kilometri, până la Munții Palentini. Construit în secolul al XV-lea, acest impunător fort a fost cândva posesiunea ducelui de Lerma și locul de recreere al regelui Felipe al III-lea.\n\n\nUn aspect aparte al Ampudiei este castelul, achiziționat în 1960 de către omul de afaceri Eugenio Fontaneda. Acesta a transformat castelul într-un muzeu ciudat, în care fiecare colțișor ascunde o poveste. De la pielea unui anaconda la un craniu de tigru și un inel-pistol, fiecare obiect adăugat de Fontaneda păstrează o notă de curiozitate.\n\n\nLa poalele colinei pe care se află castelul, viața pulsează în Plaza Vieja, o piață care găzduiește un târg liber în fiecare joi din 1606. De aici pornesc două străzi principale, Corredera și Ontiveros, decorate cu case tradiționale cu structuri de lemn și cărămidă. Aceste străzi devin adevărate artere care te duc spre inima orașului.\n\n\nCorredera te poartă către vechea mănăstire San Francisco, acum reînviată sub forma unui modern Muzeu de Artă Sacră, și San Miguel. Aceasta din urmă se mândrește cu o turnată de 63 de metri, numită „Giralda de Campos”, și adăpostește în interiorul său o colecție valoroasă, inclusiv o impresionantă orgă barocă din 1779 și mormântul primilor stăpâni ai Ampudiei, Pedro García de Herrera și María de Ayala.\n\n\nOntiveros te conduce către vechiul spital Santa María de la Clemencia, care găzduiește acum biroul de turism și Muzeul de Medicină. Fotografiile făcute de Álvaro de Castro Cea și Álvaro de Castro del Bosque ilustrează istoria orașului și a comunității sale. Muzeul de Medicină prezintă peste 200 de piese donate de diverși medici și spitale, oferind o incursiune în istoria medicală a regiunii.\n\n\nLa doar trei kilometri de Ampudia se află sanctuarul Nuestra Señora de Alconada, unde se venerază patroana orașului. Călugărițele Mónica și Rosario păstrează această bijuterie barocă, iar în apropiere, prăvăliile locale oferă produse delicioase precum \npicones \nși \nmantecados de baño. \nO opțiune culinară deosebită este Pan de Ampudia, unde pâinea proaspătă și dulciurile locale îți pot satisface pofta în timp ce te relaxezi în aer liber în pajiștea din jurul sanctuarului.\n\n\nDacă vrei să continui experiența, poți alege să mănânci într-un cadru mai formal la restaurantele locale precum El Olivo sau La Casa del Abad. Aici, vei descoperi bucate tradiționale spaniole, precum \nlechazo a baja temperatura\n, \ncallos\n și \ncocido de los sábados\n. A doua zi a călătoriei te poate purta către Valoria del Alcor, o mică localitate la mai puțin de trei kilometri distanță, pentru a admira biserica romanică San Fructuoso. Dacă ești pasionat de natură, o excursie mai îndepărtată la laguna Nava, la 21 de kilometri distanță, îți va dezvălui frumusețea sa naturală. Deși este doar o mică amintire a vechiului Mar de Campos, laguna Nava găzduiește o varietate impresionantă de specii de păsări, făcându-l un loc de o importanță internațională pentru iubitorii de păsări.\n\n\nAmpudia, cu istoria sa bogată, peisajul său captivant și atmosfera sa autentică, este cu siguranță o bijuterie ascunsă în Tierra de Campos. Descoperă această comoară spaniolă și bucură-te de frumusețea sa atemporală.\n\n\nA consemnat: \nZoe Stoleru Martí – OR\n\n\nSursă informații și foto: El País",
        "author": null,
        "date": "2024-02-14T10:13:21+02:00",
        "category": "Articole",
        "url": "https://occidentul-romanesc.com/ampudia-o-bijuterie-ascunsa-in-tierra-de-campos/",
        "region": "Spania"
    },
    {
        "title": "Ana Blandiana, prezență literară de excepție în Pamplona și Sevilla",
        "content": "Ana Blandiana, legenda literaturii române\n, a participat în luna octombrie 2022, la două evenimente culturale deosebite organizate în \nSpania\n. Primul a avut loc pe \n16 octombrie\n în amfiteatrul \nBaluarte\n din \nPamplona\n, unde autoarea a oferit un dialog literar și filozofic cu traducătoarea operelor sale, \nViorica Pâtea\n, și cu editorul \nJordi Doce\n.\n\n\nConferința a fost organizată în cadrul \n„Întâlnirilor din Pamplona 72-22”\n (16-18 octombrie), un eveniment internațional de cultură, artă și gândire cu tradiție din 1972, susținut de Guvernul Navarrei.\n\n\n\n\nÎn \nPamplona\n, conversația s-a axat în jurul problemelor fundamentale ale existenței și ale literaturii, înțeleasă ca un compromis și o cale etică. Blandiana consideră că poezia are o capacitate „salvatoare”, mai ales în contextul care l-a trăit personal în trecut, și o definește ca pe o „încăpățânare de a formula inexprimabilul”.\n\n\nPoezia exprimă sentimente de adâncă dragoste și prețuire pentru limba română și este creată pentru a „ilumina”. Creșterea la număr ale festivalurilor de poezie este o „reacție împotriva consumismului” și contribuția sa față de tradiția realismului magic se rezumă în următoarea frază:\n „Fantasticul nu este opusul realului, este doar reprezentarea lui plină de sensuri. A-ți imagina ceva înseamnă a-ți aminti”.\n\n\nA doua întâlnire literară cu \nAna Blandiana\n, ca invitată de onoare, a avut loc la \nUniversitatea din Sevilla\n pe \n18 octombrie\n, eveniment organizat de \nConsulatul General al României la Sevilla\n, cu sprijinul \nInstitutului Cultural Român\n de la \nMadrid\n și în colaborare cu \nFacultatea de Filologie\n din cadrul \nUniversității din Sevilla\n.\n\n\n\n\nLa reuniune au participat, alături de distinsa scriitoare \nAna Blandiana\n, \nJose Javier Martos Ramos\n, decanul \nFacultății de Filologie\n, precum și membri reprezentativi ai corpului profesoral al \nUniversității din Sevilla\n.\n\n\nProgramul vizitei intitulată \n„Poezia și centrul lumii”\n a fost structurat pe un dialog interactiv cu studenții, care au rămas plăcut impresionați de retorica cunoscutei scriitoare, o sesiune de lectură de poezii reprezentative ale operei sale și o sesiune de autografe.\n\n\n\n\nAna Blandiana\n \n(Timișoara, 1942), aparține unui grup de scriitori care și-au conceput vocația literară ca o formă de rezistență morală în fața terorilor istoriei. A devenit o figură legendară pentru literatura română, o voce feminină cu o influență în literatura contemporană, reprezentând umanismul și justiția socială. Cu poezia sa, a avut curajul de a sta în fața regimului comunist. Este autoare de poezie, proza și eseuri traduse în 25 de limbi străine, un total de 100 volume. Prezența sa este din ce în ce mai recunoscută în târguri de carte și festivaluri literare, apreciată de publicul larg și de critică. A primit numeroase premii naționale și internaționale, cum ar fi \n„Cetățean de Onoare”\n în diverse orașe din Romania, decorația \n„Nihil Sine Deo”\n a \nRegelui  Mihai I de România\n, Premiul „Poetul European al Libertății” de Gdansk, Doctor Honoris Causa al Universității din Salamanca, Chévalier de la Légion d’Honneur al Republicii Franceze, \n„Romanian Women of Courage Award”\n al Departamentului de Stat al Statelor Unite, candidată pentru Premiul Nobel de Literatură, între altele.\n\n\nA consemnat: Occidentul Românesc\n\n\nFoto:  Baluarte (Twitter) și Consulatul General al României la Sevilla",
        "author": null,
        "date": "2022-10-19T16:20:24+02:00",
        "category": "Cultură",
        "url": "https://occidentul-romanesc.com/ana-blandiana-in-pamplona-si-sevilla/",
        "region": "Spania"
    },
    {
        "title": "Ana Blandiana protagoniza un torneo literario en Pamplona y Sevilla",
        "content": "La legendaria poeta rumana \nAna Blandiana\n ha participado durante el mes de \noctubre\n en dos eventos culturales de envergadura celebrados en España. En el primero, que tuvo lugar en el auditorio Baluarte de \nPamplona\n el pasado 16 de octubre, la autora protagonizó un \ndiálogo literario y filosófico\n con su traductora, \nViorica Pâtea\n, y con el editor \nJordi Doce\n. La jornada se ha organizado en el marco de los \n“Encuentros de Pamplona 72-22”\n (6-18 de octubre), un evento internacional de \ncultura, arte y pensamiento\n con tradición desde 1972, impulsado por la Consejería de Cultura y Deporte del Gobierno de Navarra.\n\n\nEn Pamplona, la conversación giró en torno a los problemas fundamentales de la \nexistencia y la escritura\n, entendida ésta como \ncompromiso y camino ético\n. Blandiana defendió la \ncapacidad „salvadora” de la poesía\n, sobre todo en contextos de represión como los que vivió en el pasado, y la definió como “\nla obstinación por formular\n \nlo inexpresable\n”. La poesía \n“busca el significado más allá de la lengua” \ny “\nestá hecha no para lucir, sino para\n \niluminar\n”. El incremento de los festivales de poesía es “\nuna reacción contra el consumismo\n” y su contribución a la tradición del \nrealismo mágico\n se resume en la siguiente frase: “Lo fantástico no se opone a lo real, es sólo su representación llena de significados. \nImaginarte algo significa recordarlo”.\n\n\n\n\n \nEl segundo encuentro literario con Ana Blandiana como invitada de honor ha tenido lugar en la \nUniversidad de Sevilla\n el 18 octombrie, evento organizado por el \nConsulado General de Rumania en Sevilla\n, con el apoyo del \nInstituto Cultural Rumano de Madrid\n y en colaboración con la\n Facultad de Filología \nde la Universidad de Sevilla\n.\n Junto a la distinguida poeta, han participado en la reunión Jose Javier Martos Ramos, el decano de la Facultad de Filología, así como miembros representativos del cláustro de profesores de la Universidad de Sevilla. El programa de la visita titulada \n„La poesía y el centro del mundo”\n se estructuró en un \ndiálogo interactivo\n con los estudiantes, que han quedado profundamente impresionados por la retórica de la conocida escritora, una sesión de \nlectura de sus poemas\n más representativos y una sesión de \nautógrafos\n.\n\n\nAna Blandiana (Timisoara, 1942), pertenece al grupo de escritoras/es que concibieron su vocación literaria como una forma de \nresistencia moral ante el terror de la historia\n. Se ha convertido en una \nfigura legendaria de la literatura rumana\n, una de las voces femeninas más influyentes de la \nliteratura contemporánea\n, representante del humanismo y la \njusticia social\n. Con su poesía, tuvo el valor de enfrentarse al régimen comunista de la época. Autora de \npoemas, prosa y ensayo \ntraducidos a\n 25 idiomas, \nen un total de\n casi 100 volúmenes\n, es una presencia reconocida en ferias y festivales de literatura, apreciada por el público general y la crítica. Ha recibido numerosos premios nacionales e internacionales, entre ellos, Ciudadana de Honor de diversas ciudades rumanas, la decoración “Nihil Sine Deo” otorgada por el Rey Miguel I de Rumanía, Premio Poeta Europeo de la Libertad de Gdansk, Doctor Honoris Causa por la Universidad de Salamanca, Chévalier de la Légion d’Honneur de la República Francesa, “Romanian Women of Courage Award” del Departamento de Estado de los Estados Unidos, candidata al Premio Nobel de Literatura, entre otros reconocimientos.\n\n\nEl Occidente Rumano\n\n\nFoto: Consulado General de Rumania en Sevilla",
        "author": null,
        "date": "2022-10-20T18:55:45+02:00",
        "category": "Español",
        "url": "https://occidentul-romanesc.com/ana-blandiana-protagoniza-un-torneo-literario-en-pamplona-y-sevilla/",
        "region": "Spania"
    },
    {
        "title": "Analiza discursului de Crăciun al Regelui Felipe VI – Observațiile unei experte în comunicare non-verbală",
        "content": "Discursul de Crăciun al Regelui Felipe VI, adresat națiunii, continuă să genereze reacții diverse, atât la nivel politic, cât și la nivel simbolic. În timp ce mesajul său despre „serenitate” în sfera politică a atras susținerea partidelor PP și PSOE, dar și critici din partea stângii, specialiștii în comunicare și imagine publică au observat elemente recurente care stârnesc controverse an de an.\n\n\nPatrycia Centeno, expertă în comunicare non-verbală și consilier în estetică și leadership, a analizat în detaliu discursul din acest an pe blogul său, atrăgând atenția asupra a două aspecte specifice: prezența drapelului național și a unui exemplar al Constituției Spaniole în cadru.\n\n\nCritici la adresa simbolurilor vizuale din discurs\n\nCenteno subliniază că niciuna dintre celelalte monarhii europene nu include aceste elemente simbolice în mesajele de Crăciun. \n„Drapelul și exemplarul Constituției nu trebuie să lipsească din mesajele de sărbători ale regelui spaniol. Totuși, prezența lor repetată denotă o nesiguranță națională”\n, a scris Centeno pe platforma X (fosta Twitter). Potrivit acesteia, figura monarhului este deja un simbol suficient pentru reprezentarea Coroanei și a funcției de șef de stat. \n„Este o redundanță vizuală care nu se regăsește în alte monarhii europene și care sugerează o nevoie excesivă de reafirmare a simbolurilor statului.”\n\n\nÎn plus, Centeno a evidențiat alte aspecte problematice ale discursului:\n\n\nDurata mesajului\n – \n„Discursul a avut o durată de 15 minute și 9 secunde, ceea ce depășește considerabil timpul optim pentru menținerea atenției publicului, recomandat să fie de maximum 5 minute.”\n\n\nLipsa accentului pe sărbătorile de Crăciun\n –\n „Regele a dedicat doar 10 secunde urării de Crăciun în cele patru limbi oficiale ale Spaniei, un timp insuficient pentru tematica principală a mesajului.”\n\n\nAspectele estetice ale decorului\n – Experta a criticat dimensiunea disproporționată a ieslei față de bradul de Crăciun și plasarea nefericită a unei fotografii dedicată victimelor DANA (fenomen meteorologic extrem), care era greu de distins din cauza distanței și calității slabe.\n\n\nObservațiile Patryciei Centeno aduc în prim-plan necesitatea unei abordări mai moderne și mai simbolic echilibrate a discursurilor regale. Potrivit expertei, astfel de mesaje ar trebui să se concentreze mai mult pe tema sărbătorilor și mai puțin pe reiterarea vizuală a simbolurilor naționale, pentru a evita transmiterea unei imagini de nesiguranță.\n\n\nAcest tip de analiză deschide un dialog despre rolul simbolurilor în comunicarea oficială și modul în care acestea influențează percepția publicului asupra monarhiei și a națiunii.\n\n\nA consemnat: Zoe Stoleru Martí – Occidentul Românesc\n\n\nInformații și foto: HUFFPOST",
        "author": null,
        "date": "2024-12-26T10:22:54+02:00",
        "category": "Spania",
        "url": "https://occidentul-romanesc.com/analiza-discursului-de-craciun-al-regelui-felipe-vi-observatiile-unei-experte-in-comunicare-non-verbala/",
        "region": "Spania"
    },
    {
        "title": "Ambasadorul George Bologan a participat la aniversarea Centrului Satelitar al Uniunii Europene din Torrejón de Ardoz",
        "content": "Pe fondul unui schimb de opinii privind situația geopolitică actuală, luni, 26 septembrie 2022, s-a desfășurat un eveniment care a marcat împlinirea a \n30 de ani\n de la înființarea \nCentrului Satelitar al Uniunii Europene\n din \nTorrejón de Ardoz\n, \nSpania\n.\n\n\nLa evenimentul aniversar a fost prezent ministrul apărării spaniol \nMargarita Robles\n, înaltul reprezentant al UE pentru Afaceri Externe și Politică de Securitate, \nJosep Borrell\n, precum și ambasadorii statelor membre UE acreditați la Madrid.\n\n\nAmbasadorul României, \nGeorge Bologan\n a transmis înaltului oficial european profunda apreciere pentru activitatea dinamică și responsabilitatea în exercitarea mandatului, îndeosebi într-o perioadă cu multiple provocări la nivel internațional.\n\n\nÎn contextul participării la momentul aniversar, ambasadorul George Bologan a avut plăcerea de a-l saluta pe ambasadorul\n Sorin Ducaru\n, directorul Centrului Satelitar al Uniunii Europene din Spania. Pentru țara noastră, reprezintă un motiv de mândrie că această agenție a Uniunii Europene este condusă din anul 2019 de un român, un diplomat apreciat, cu o experiență considerabilă în politica externă europeană și euro-atlantică.\n\n\nCentrul Satelitar al Uniunii Europene (EU SATCEN)\n, \nstabilit în Torrejón de Ardoz, Spania, a fost creat în 1992, la acel moment ca entitate a Uniunii Europei Occidentale. În ianuarie 2002, a devenit agenție în cadrul Uniunii Europene având ca rol principal sprijinirea procesului decizional și a derulării operațiilor UE în contextul Politicii de Securitate și Apărare Comune. Oferă produse și servicii care se bazează pe exploatarea mijloacelor spațiale și a datelor colaterale, acoperind o serie de domenii vizând analiza informațiilor și imaginilor spațiale, pregătirea experților din statele membre UE precum și dezvoltarea de capabilități relevante în domeniu. Prin acest centru de excelență, rolul UE devine tot mai relevant, inclusiv în viitoarea „geopolitică a spațiului”.\n\n\nComunicat și foto: Ambasada României în Regatul Spaniei",
        "author": null,
        "date": "2022-09-27T11:51:58+02:00",
        "category": "Spania",
        "url": "https://occidentul-romanesc.com/aniversarea-centrului-satelitar-al-uniunii-europene-din-torrejon-de-ardoz/",
        "region": "Spania"
    },
    {
        "title": "Apostila de la Haga nu mai este necesară pentru anumite documente (II)",
        "content": "Apostila de la Haga nu mai este necesară pentru anumite documente!\n\n\nPe data de 16 februarie 2019 a intrat în vigoare Regulamentul (UE) 2016/1191 al Parlamentului European și al Consiliului din 6 iulie 2016, prin care se simplifică cerințele referitoare la prezentarea într-un stat membru a unor documente oficiale eliberate într-un alt stat membru, prin eliminarea Apostilei de la Haga și se elaborează o serie de Formulare Standard Mutilingve ce pot fi completate de către autorități pentru a facilita circulația documentelor. Pe parcursul acestui articol voi încerca să dau răspunsuri la diferite întrebări propuse de către clienții biroului.\n\n\nCunosc statele membre ale Uniunii Europene acest Regulament? \n Deci, funcționarii ar trebui să fie informați cu privire la eliminarea apostilei pentru anumite documente, ca la rândul lor să informeze cetățenii despre cum trebuie să circule pe teritoriul Uniunii Europene un document.\n\n\nLa ce documente se referă Regulamentul? \nRegulamentul se aplică numai la documentele oficiale care sunt eliberate de autorități (funcționari, grefieri, Ministerul Public, notariat, executor judecătoresc, agenți consulari) și care se referă la:\n\n\n\n\ncertificate de naștere;\n\n\nfaptul că o persoană este în viață;\n\n\ncertificate de deces;\n\n\nnumele;\n\n\ncăsătoria (inclusiv capacitatea de căsătorie și starea civilă);\n\n\ndivorțul, separarea de drept sau anularea căsătoriei;\n\n\nparteneriatul înregistrat (inclusiv capacitatea de a încheia un parteneriat înregistrat și statutul de parteneriat înregistrat);\n\n\ndesfacerea unui parteneriat înregistrat, separarea de drept sau anularea unui parteneriat înregistrat;\n\n\nfiliația;\n\n\nadopția;\n\n\ndomiciliul și/sau reședința ori;\n\n\ncetățenia.\n\n\n\n\nDe asemenea, se include în Regulament documentul pentru a atesta absența cazierului judiciar. La solicitarea naționalității spaniole, până acum trebuia să prezentăm cazierul judiciar românesc apostilat și tradus. Din data de 16 februarie 2019, nu se va mai solicita Apostila de la Haga și pentru a nu fi necesară traducerea, putem solicita autorității competente din România eliberarea Anexei XI din Formularele Standard Multilingve ale Regulamentului despre care vă voi vorbi în continuare.\n\n\nUn alt exemplu îl găsim la divorțul cetățenilor români în Spania. Până acum la divorț, fie el de comun acord sau contencios, trebuia să prezentăm în fața Judecătoriei din Spania certificatul de căsătorie emis de către autoritățile din România cu Apostila de la Haga, o gestiune destul de anevoiasă pentru multe persoane, având în vedere că mulți clienți au părăsit România cu actele originale, însă fără să știe că vor avea nevoie și de Apostilă pe certificatele de naștere, căsătorie etc. De acum înainte, apostila pe aceste documente nu va mai fi necesară.\n\n\nCe documente vor avea în continuare nevoie de Apostila? \nNecesitatea aplicării Apostilei de la Haga nu se elimină în totalitate. Documentele referitoare la împuterniciri și procuri, precum și alte acte eliberate de autorități cum ar fi sentințe în general (inclusiv cele de divorț care prevăd și alte elemente cum ar fi custodia copiilor minori), certifícate fiscale, diplome de studiu etc., vor avea în continuare nevoie de aplicarea Apostilei de la Haga. De asemenea, acest Regulament nu se aplică în statele care nu fac parte din Uniunea Europeană sau documentelor care provin din alte state din afara UE.  Eliminarea apostilei se referă strict la documentele menționate în Regulament.\n\n\nCe sunt Formularele Standard Multilingve? \nScopul Formularelor Standard Multilingve este de a elimina traducerea pentru anumite documente, acestea se solicită autorităților competente în statul care emite documentul principal și poate fi supus condiției de plată a unei taxe. Autoritățile trebuie să informeze cetățenii despre posbilitatea eliberării acestor Formulare.\n\n\nFormularele Standard se eliberează doar pentru documentele oficiale privind nașterea, faptul că o persoană este în viață, decesul, căsătoria (inclusiv capacitatea de căsătorie și starea civilă), parteneriatul înregistrat (inclusiv capacitatea de a încheia un parteneriat înregistrat și statutul de parteneriat înregistrat), domiciliul și/sau reședința, precum și absența cazierului judiciar.\n\n\nAtenție însă, aceste formulare standard includ doar actele menționate și nu vă folosesc în mod individual, ci doar atașate la documentul principal. De exemplu, dacă solicităm un certificat de naștere, acesta nu va avea nevoie de Apostila de la Haga pentru a-l prezenta în Spania, iar pentru a nu fi nevoiți să traducem acest document, putem solicita și Formularul Standard Multilingv prevăzut în Anexa I din Regulament, iar în fața autorităților spaniole se vor prezenta ambele documente.\n\n\nÎn ce țară pot traduce documentele în cazul în care autoritățile nu îmi eliberează Formularul Standard? \nUn alt element de noutate îl reprezintă articolul 6 alineatul 2 din Regulament privind simplificarea altor formalități privind traducerile, care prevede că o traducere autorizată realizată de o persoană calificată să efectueze astfel de traduceri în temeiul dreptului unui stat membru este acceptată în toate statele membre. Cu toții știm că până acum o traducere realizată de către un traducător autorizat în România nu era valabilă pe teritoriul Spaniei. Potrivit acestui articol din Regulament, nu vom mai avea nevoie de Traducción Jurada (traducerea efectuată de către un traducător autorizat în Spania), ci va fi valabilă și traducerea legalizată în România și invers. Astfel, vom putea prezenta în România Traducción Jurada în limba română și în Spania o traducere legalizată prin notariat din limba română în limba spaniolă.\n\n\nAceastă prevedere se aplică doar documentelor la care se referă Regulamentul. Așadar, dacă avem o procură din România care urmează a fi folosită în Spania, având în vedere că nu i se aplică prevederile Regulamentului, aceasta va trebui tradusă de către un traducător autorizat în Spania.\n\n\nCe pot face în cazul în care autoritățile îmi solicită totuși Apostila de la Haga și traducerea? \nNu puține sunt cazurile în care autoritățile nu aplică un articol de lege. Dacă vi se solicită apostila pe un certificat de naștere de exemplu, informați funcționarii despre aplicarea acestui Regulament, indicând numărul lui: 2016/1191. Dacă nu doresc să îl aplice, puteți face o cerere scrisă prin care să solicitați aplicarea, fiind dreptul dumneavoastră.\n\n\nAutor: Avocat Ioana Bratuleanu (Madrid) – \nColaborator voluntar la Occidentul Românesc, Avocat ICAM specializat în Drept european, cu drept de practică atât în Spania, cât și în România.\n\n\nBirou de Avocatură Brilaw Abogados\n\n\nCabinet de avocatură ce oferă consultanță și reprezentare în probleme de Drept Internațional, Drept Civil și Familie, Drept penal, Drept Administrativ, Naționalitate, proceduri de recunoaștere sentințe și recuperare pensie alimentară.\n\n\nTelefon: 0034/642 308 360\n\n\nE-mail: \nsecretaria@brilawabogados.es\n\n\nwww.brilawabogados.es\n\n\nPuteți obține o programare la biroul nostru din Madrid (Spania) apelând la numărul de telefon, sau prin e-mail.",
        "author": null,
        "date": "2022-08-25T11:17:55+02:00",
        "category": "Articole",
        "url": "https://occidentul-romanesc.com/apostila-de-la-haga-nu-mai-este-necesara-pentru-anumite-documente-ii/",
        "region": "Spania"
    },
    {
        "title": "Apostila de la Haga nu mai este necesară pentru anumite documente",
        "content": "Pe data de 16 februarie 2019 a intrat în vigoare Regulamentul (UE) 2016/1191 al Parlamentului European și al Consiliului din 6 iulie 2016, prin care se simplifică cerințele referitoare la prezentarea unor documente oficiale eliberate într-un alt stat membru, prin eliminarea Apostilei de la Haga, și se elaborează o serie de Formulare Standard Multilingve ce pot fi completate de către autoritățile emitente pentru a facilita circulația documentelor.\n\n\nRegulamentul (astfel cum se prevede în art. 2) se referă la documentele oficiale care sunt eliberate de autoritățile unui stat membru (funcționari, grefieri, minister, notariat, executor judecătoresc, agenți consulari) în conformitate cu dreptul intern și al căror scop principal este de a constata unul dintre următoarele elemente:\n\n\n\n\nnașterea;\n\n\nfaptul că o persoană este în viață;\n\n\ndecesul;\n\n\nnumele;\n\n\ncăsătoria (inclusiv capacitatea de căsătorie și starea civilă);\n\n\ndivorțul;\n\n\nsepararea de drept sau anularea căsătoriei;\n\n\nparteneriatul înregistrat (inclusiv capacitatea de a încheia un parteneriat înregistrat și statutul de parteneriat înregistrat);\n\n\ndesfacerea unui parteneriat înregistrat;\n\n\nsepararea de drept sau anularea unui parteneriat înregistrat;\n\n\nfiliația;\n\n\nadopția;\n\n\ndomiciliul și/sau reședința ori cetățenia.\n\n\n\n\nDe asemenea, se include în Regulament documentul pentru a atesta absența cazierului judiciar. La solicitarea naționalității spaniole, trebuia până acum să prezentăm cazierul judiciar românesc apostilat și tradus. Din data de 16 februarie 2019 nu se va mai solicita Apostila de la Haga și pentru a nu fi necesară traducerea, putem solicita autorității competente din România eliberarea Anexei XI din Formularele Standard Multilingve ale Regulamentului despre care vă voi vorbi în continuare.\n\n\nUn alt exemplu îl găsim la divorțul cetățenilor români în Spania. Până acum la divorț, fie el de comun acord sau contencios, trebuia să prezentăm în fața Judecătoriei din Spania certificatul de căsătorie emis de către autoritățile din România cu Apostila de la Haga, o chestiune destul de anevoioasă pentru multe persoane, având în vedere că mulți clienți au părăsit România cu actele originale, însă fără să știe că vor avea nevoie și de Apostilă pe certificatele de naștere, căsătorie etc. De acum înainte, apostila pe aceste documente nu va mai fi necesară.\n\n\nÎn ceea ce privește elaborarea Formularelor Standard Multilingve în fiecare dintre limbile oficiale ale instituțiilor Uniunii, acestea se solicită autorității competente în statul care emite documentul principal, poate fi supus condiției de plată a unei taxe suplimentare (care nu poate depăși costul brut al cheltuielilor elaborării documentului respectiv) și se poate referi la documentele oficiale privind nașterea, faptul că o persoană este în viață, decesul, căsătoria (inclusiv capacitatea de căsătorie și starea civilă), parteneriatul înregistrat (inclusiv capacitatea de a încheia un parteneriat înregistrat și statutul de parteneriat înregistrat), domiciliul și/sau reședința, precum și absența cazierului judiciar.\n\n\nAtenție însă, aceste formulare standard includ doar actele menționate și nu pot produce efecte în mod individual, ci doar însoțite de către documentul principal. De exemplu, dacă solicităm un certificat de naștere sau extras, acesta nu va avea nevoie de Apostila de la Haga pentru a-l prezenta în Spania, iar pentru a nu fi nevoiți să traducem acest document, putem solicita și Formularul Standard Multilingv prevăzut în Anexa I din Regulament, iar în fața autorităților spaniole se vor prezenta ambele documente.\n\n\nUn alt element de noutate îl reprezintă articolul 6, alineatul 2 din Regulament privind simplificarea altor formalități privind traducerile, care prevede că o traducere autorizată realizată de o persoană calificată să efectueze astfel de traduceri în temeiul dreptului unui stat membru este acceptată în toate statele membre.\n\n\nCu toții știm că până acum o traducere realizată de către un traducător autorizat în România nu era valabilă pe teritoriul Spaniei. Potrivit acestui articol din Regulament, nu vom mai avea nevoie de \nTraducción Jurada\n (traducerea efectuată de către un traducător autorizat în Spania) ci va fi valabilă și traducerea legalizată în România și invers. Vom putea prezenta în România \nTraducción Jurada\n în limba română și nu vom mai fi nevoiți să realizăm traducerea în țara în care se va prezenta documentul.\n\n\nÎn concluzie, potrivit Regulamentului intrat în vigoare pe data de 16 februarie 2019, documentele menționate nu vor mai avea nevoie de Apostila de la Haga. Pentru anumite documente se pot solicita Formularele Standard Multilingve și astfel cum înțelegem din articolul 6 din Regulament, o traducere efectuată de către un traducător autorizat în România, poate fi suficientă pentru a fi prezentată în Spania.\n\n\nAutor: Avocat Ioana Bratuleanu (Madrid) – Colaborator voluntar la Occidentul Românesc\n\n\nAvocat ICAM specializat în Drept european\n\n\nTelefon 0034/642.308.360\n\n\nE-mail: \nsecretaria@brilawabogados.es",
        "author": null,
        "date": "2022-08-25T11:18:11+02:00",
        "category": "Articole",
        "url": "https://occidentul-romanesc.com/apostila-de-la-haga-nu-mai-este-necesara-pentru-anumite-documente/",
        "region": "Spania"
    },
    {
        "title": "Aproape 600 de milioane de oameni vorbesc spaniola în întreaga lume, fiind a doua limbă maternă de pe planetă",
        "content": "Institutul Cervantes a lansat luni, \n30 octombrie\n a.c., \n„Anuarul Spaniola în lume 2023”\n, o publicație de referință care evidențiază impactul și creșterea impresionantă a limbii spaniole în întreaga lume. Datele din acest anuar arată că spaniola are deja 500 de milioane de vorbitori nativi și este pe cale să continue să se extindă în decadelor următoare.\n\n\nConform raportului prezentat de către Institutul Cervantes, spaniola se bucură de o prezență semnificativă în lume, cu aproape 500 de milioane de vorbitori nativi. Această cifră se apropie de 600 de milioane când se iau în considerare și cei cu competențe limitate și studenții, reprezentând astfel aproximativ 7,5% din populația mondială. Spaniola este acum a doua limbă maternă din lume, imediat după chineza mandarină, și această tendință de creștere se va menține în următoarele cinci decenii.\n\n\nDirectorul Institutului Cervantes, \nLuis García Montero\n, a subliniat importanța de a profita de această creștere și de a lucra pentru a întări prestigiul și prezența limbii spaniole în domeniul științei și tehnologiei, astfel încât creșterea să nu se bazeze doar pe demografia țărilor vorbitoare de spaniolă.\n\n\nÎn contextul președinției spaniole semestriale a Uniunii Europene, s-a evidențiat faptul că aproximativ 76 de milioane de europeni pot comunica în spaniolă, ceea ce arată cât de răspândită este limba în Europa. Aceasta include vorbitori nativi în Spania, cei care o învață ca limbă străină și studenții care o studiază, transformând spaniola în a doua limbă străină preferată de elevi în Europa. În plus, Institutul Cervantes a extins prezența sa în întreaga lume, deschizând noi centre în orașe precum Dakar, Los Angeles și Seul, și planificând să dezvolte altele în diverse țări și teritorii.\n\n\nAnuarul Spaniola în lume 2023\n furnizează, de asemenea, date actualizate cu privire la predarea spaniolei ca limbă străină, prezența sa pe internet, influența sa economică, activitatea culturală și diseminarea științifică. Aceste informații arată impactul semnificativ pe care limba spaniolă îl are în diferite domenii ale vieții globale.\n\n\nLimbajul spaniol este într-o continuă creștere și influență în lume, și este pe cale să joace un rol tot mai semnificativ în știință, tehnologie, cultură și comunicare internațională. Cu această dezvoltare susținută, spaniola își consolidează statutul ca una dintre cele mai importante limbi globale.\n\n\nA consemnat: Occidentul Românesc\n\n\nInformații și foto: Institutul Cervantes Madrid",
        "author": null,
        "date": "2023-10-31T20:12:06+02:00",
        "category": "Cultură",
        "url": "https://occidentul-romanesc.com/aproape-600-de-milioane-de-oameni-vorbesc-spaniola-in-intreaga-lume-fiind-a-doua-limba-materna-de-pe-planeta/",
        "region": "Spania"
    },
    {
        "title": "Arestarea unui antreprenor român în Valladolid pentru exploatarea prin muncă a conaționalilor săi",
        "content": "Valladolid, Spania – Poliția Națională\n a reținut un \nantreprenor de origine română\n, acuzat de \ntrafic de persoane\n și \nexploatare prin muncă\n în domeniul agricol din provincia Valladolid. Bărbatul a creat o rețea puternică în mai multe localități din zonă, unde niciun muncitor străin nu putea lucra în agricultură fără a fi sub ordinele sale. \nSuspectul atrăgea conaționali cu promisiuni false de muncă, plătindu-le călătoria și apoi forțându-i să lucreze în condiții de „semi sclavie” prin impunerea unor datorii fictive\n, relatează EL PAÍS.\n\n\nVictimele, identificate până în prezent ca fiind nouă la număr, au raportat că alți membri ai familiilor lor au suferit, de asemenea, abuzuri similare. Adulții dormeau pe podeaua unei locuințe, în timp ce copiii erau obligați să împartă paturi comune. Poliția a început investigația în luna octombrie a anului trecut, după ce a descoperit un grup de persoane aflate într-o situație de vulnerabilitate extremă, inclusiv copii, care încercau să fugă de exploatatorul lor.\n\n\nOperațiunea, denumită „Tatami”\n, a fost coordonată de \nUnitatea împotriva Rețelelor de Imigrație Ilegală\n \nși Falsificarea Documentelor din cadrul Poliției Naționale\n. Primele investigații au relevat că antreprenorul român, stabilit într-o localitate nedezvăluită din provincia Valladolid, recruta persoane din România prin promisiuni false de muncă, pentru a le exploata apoi în muncile agricole. Acesta ocupa funcția de asociat și administrator unic al unei societăți cu răspundere limitată, care furniza agricultorilor forță de muncă pentru diverse activități agricole.\n\n\nÎncepând cu 2023, antreprenorul a atras muncitori din alte țări, stabilindu-și o poziție atât de puternică încât niciun străin nu putea lucra în agricultură fără a accepta condițiile sale abuzive. Suspectul se adresa persoanelor aflate în dificultate, oferindu-le promisiuni false de muncă și cazare, doar pentru a le încărca cu datorii exagerate pentru călătorie, pe care acestea nu le puteau achita niciodată. Victimele erau obligate să lucreze 13 ore pe zi, de luni până duminică, fără pauze, concedii sau zile libere, fără contracte de muncă și în situație ilegală. Majoritatea câștigurilor generate mergeau către plata datoriilor fictive, victimele primind doar mici sume de bani pentru hrană.\n\n\nDupă ce un prim grup de victime a informat autoritățile despre această realitate, alte persoane au raportat condițiile similare. Documentele victimelor au fost confiscate pentru a le controla mai bine. Investigațiile au dezvăluit un număr mare de persoane de origine română exploatate de acest antreprenor, care își creștea profiturile personale prin reducerea costurilor de angajare respectând legislația muncii în vigoare. După arestare, bărbatul a fost pus la dispoziția justiției.\n\n\nA consemnat: Mircea Fluieraș – Occidentul Românesc\n\n\nInformații și foto: EL PAÍS",
        "author": null,
        "date": "2024-06-18T12:55:03+02:00",
        "category": "Spania",
        "url": "https://occidentul-romanesc.com/arestarea-unui-antreprenor-roman-in-valladolid-pentru-exploatarea-prin-munca-a-conationalilor-sai/",
        "region": "Spania"
    },
    {
        "title": "Asigurarea de sănătate pentru cetățenii români pe teritoriul Uniunii Europene",
        "content": "Având în vedere mobilitatea tot mai crescută a cetățenilor români pe teritoriul Uniunii Europene și întrebările tot mai dese legate de asigurarea de sănătate, am decis abordarea acestei teme în speranța de a lămuri câteva aspecte importante privind asigurarea medicală atunci când ne deplasăm dintr-un stat în altul. Bineînțeles că întotdeauna se poate apela la o asigurare privată de sănătate, însă în prezentul articol mă voi referi doar la dreptul de asigurare de sănătate în sistemul public de sănătate.\n\n\nÎn primul rând, menționez că dreptul la asigurare medicală pe teritoriul Uniunii Europene depinde de reședința persoanei în cauză, de statutul economic (angajat, șomer, fără loc de muncă) și nu depinde de naționalitatea acestuia. Iar în funcție de deplasările pe care urmează să le faceți și de perioadele de ședere, trebuie să decideți asupra unei forme de acoperire a asigurării medicale în caz de nevoie.\n\n\nÎn funcție de cele menționate anterior, sunt două opțiuni de asigurare medicală la sistemul public de sănătate la care puteți avea dreptul atunci când vă deplasați în alt stat. Prima variantă este cea a \nCardului european de sănătate\n, cu o valabilitate de la șase luni la doi ani, recomandată pentru deplasări pe teritoriul altui stat pe o perioadă de cel mult șase luni. Atenție însă, cardul vă asigură doar serviciile medicale devenite necesare pe timpul șederii (cum ar fi serviciile de asistență medicală de urgență), nu acoperă serviciile medicale pentru afecțiuni și tratamente preexistente la data deplasării, adică situația în care asiguratul se deplasează într-un alt stat membru în scopul unui tratament medical planificat.\n\n\nCea de-a doua variantă este cea a \nFormularului S1\n care se eliberează în statul de origine pentru persoanele salariate sau lucrătorii independenți care își desfășoară activitatea în alt stat decât statul de origine, când sunt detașați sau în caz de pluriactivitate, lucrătorii transfrontalieri, pensionari, funcționari publici și membrii de familie ai acestora. Acesta se solicită în România de la Casa de asigurări de sănătate și vă dă dreptul la asigurarea medicală completă în statul în care vă veți deplasa.\n\n\nDacă lucrați într-o țară de pe teritoriul Uniunii Europene și locuiți în altă țară, veți avea dreptul în principiu la asistență medicală în ambele țări. Pentru a beneficia de acest drept, trebuie să vă înregistrați în țara în care lucrați și să obțineți formularul S1 de la casa de asigurări de sănătate. Dacă vă desfășurați activitatea ca lucrător detașat pe o perioadă mai scurtă de doi ani, puteți rămâne asigurat în țara de origine. Procedura este aceeași, adică solicitați formularul S1 de la casa de asigurări de sănătate din țara de origine și îl predați casei de asigurări de sănătate din țara în care veți lucra.\n\n\nDacă vă desfășurați activitatea în mai multe țări, dar efectuați cel puțin 25% din activitățile profesionale în țara în care locuiți, puteți beneficia de asistență medicală în țara în care locuiți. Ca regulă pentru acest caz, trebuie să lucrați în cel puțin două țări din UE, dar să vă desfășurați o parte substanțială din activitatea profesională în țara de reședință pentru a beneficia de asigurare în baza legislației țării de reședință.\n\n\nÎn cazul în care sunteți funcționar public detașat în străinătate, aveți dreptul la asigurare medicală în țara în care locuiți tot prin intermediul formularului S1 solicitat de la casa de asigurări de sănătate din țara de origine și prezentarea acestuia în țara în care veți lucra.\n\n\nÎn cazul studenților, cercetătorilor sau stagiarilor care se deplasează în altă țară de pe teritoriul Uniunii Europene, pot beneficia de asigurare medicală în țara gazdă prin intermediul cardului european de asigurări sociale de sănătate în cazul în care nu este angajat, iar în cazul în care este angajat în țara gazdă, este necesară afilierea la sistemul de asigurări de sănătate din acea țară.\n\n\nCel mai întâlnit caz în ultima perioadă este cel al pensionarilor din România care se mută în Spania pentru a fi mai aproape de copii și nepoți. În acest caz, pentru a beneficia de asigurare medicală în Spania atunci când persoana în cauză nu a lucrat niciodată pe teritoriul Spaniei, trebuie să solicite formularul S1 de la Casa de asigurări de sănătate din România și să prezinte formularul la autoritățile spaniole pentru a beneficia de asigurare de sănătate în statul de reședință.\n\n\nVarianta cardului european de sănătate în acest caz nu se recomandă din cauza perioadei scurte de valabilitate și a tratamentelor asigurate. De asemenea, trebuie menționat faptul că în cazul în care s-a solicitat formularul S1 în România, veți beneficia de asigurare medicală în Spania, însă nu veți mai beneficia de asigurare medicală în România. În momentul în care decideți să vă întoarceți, trebuie să contactați casa de asigurări de sănătate pentru a face demersurile necesare.\n\n\nDacă s-a lucrat o perioadă pe teritoriul României și o perioadă pe teritoriul Spaniei, iar pensia se primește din ambele țări, pensionarul va fi asigurat în ambele state fără a fi necesare alte demersuri.\n\n\nDacă țara care vă plătește pensia este una dintre acestea: Austria, Germania, Țările de Jos, Belgia, Grecia, Polonia, Bulgaria, Ungaria, Slovenia, Cipru, Islanda, Spania, Cehia, Liechtenstein, Suedia, Franța, Luxemburg sau Elveția, veți avea dreptul la asigurare medicală atât în țara în care ați lucrat, cât și în țara în care v-ați mutat și ați prezentat formularul S1. Atenție însă, România nu este inclusă în această lista, astfel că dacă primiți pensie din România și vă mutați în Spania, unde prezentați formularul S1, veți beneficia de asigurare medicală doar în Spania.\n\n\nÎn cazul în care sunteți în căutarea unui loc de muncă și primiți șomaj din partea unei țări din UE, trebuie să obțineți un card european de asigurări de sănătate înainte de vă muta în străinătate și veți avea asigurate doar tratamentele de urgență pe perioada în care primiți prestația de șomaj. Dacă nu aveți asigurare în nicio țară de pe teritoriul Uniunii Europene și decideți să vă mutați în altă țară, va trebui să încheiați o asigurare medicală privată în țara în care vă mutați, dacă acea țară nu permite cotizații private la sistemul de asigurări de sănătate publică.\n\n\nAutor: Avocat Ioana Bratuleanu\n (Madrid) – Colaborator voluntar la Occidentul Românesc\n\n\nAvocat ICAM specializat în Drept internațional\n\n\nTelefon 0034.642.308.360\n\n\nWeb: \nwww.brilawabogados.es\n\n\nE-mail: \nsecretaria@brilawabogados.es",
        "author": null,
        "date": "2022-08-25T11:10:47+02:00",
        "category": "Articole",
        "url": "https://occidentul-romanesc.com/asigurarea-de-sanatate-pentru-cetatenii-romani-pe-teritoriul-uniunii-europene/",
        "region": "Spania"
    },
    {
        "title": "Asistență juridică specializată pentru victimele implicate în accidente în Regatul Spaniei",
        "content": "Firma de avocatură românească \nRemus Robu Solicitors\n din Londra, se dedică cu pasiune obținerii de despăgubiri pentru victimele implicate în accidente de vătămare corporală. Cu o experiență de peste 10 ani în câștigarea cazurilor de vătămare corporală \nRemus Robu Solicitors\n s-a impus ca un adevărat sprijin pentru comunitatea românească din Marea Britanie și, recent, și pentru cea din \nRegatul Spaniei\n (Telefon de contact: \n0034/641 881 364\n).\n\n\nCu un obiectiv clar, această firmă de avocatură se angajează să ofere victimei cea mai bună despăgubire posibilă, însoțită de sfaturi specializate și îndrumări atunci când pacientul are nevoie de tratament și/ sau reabilitare. Cu o echipă dedicată de profesioniști în domeniu, \nRemus Robu Solicitors\n se concentrează asupra următoarelor aspecte cheie:\n\n\nLeziuni Catastrofale\n\nAccidentele care duc la leziuni grave pot schimba ireversibil calitatea vieții unei persoane. În astfel de momente dificile, \nechipa Remus Robu Solicitors\n este alături de victime pentru a începe procesul legal și a le ajuta să obțină compensația pe care o merită, împreună cu tratamentul și recuperarea corespunzătoare. Printre leziunile grave tratate se numără:\n\n\n\n\nLeziuni la cap sau creier\n\n\nLeziuni ale măduvei spinării\n\n\nAmputații\n\n\nAccidente fatale\n\n\n\n\nFirma \nRemus Robu Solicitors\n nu se limitează doar la victime, ci oferă, de asemenea, servicii juridice pentru persoanele apropiate care au suferit pierderi tragice din cauza unui accident. În aceste cazuri, acestea pot avea dreptul la o sumă de despăgubire în calitate de dependenți ai persoanei decedate, iar valoarea acesteia va fi discutată în timpul întâlnirii inițiale cu avocatul.\n\n\nAccidente la Muncă\n\nProcesul de obținere a despăgubirilor în urma accidentelor de muncă poate fi complicat. Angajatorul are obligația de a minimiza riscul de accident la locul de muncă și de a asigura măsurile de siguranță adecvate. În cazul în care angajatorul nu respectă aceste reguli, el devine responsabil pentru accidentele care au loc la locul de muncă. Pentru a câștiga un astfel de caz, este necesar să se dovedească neglijența angajatorului, iar avocații din echipa Remus Robu Solicitors au o vastă experiență în acest domeniu.\n\n\nFie că sunteți angajat sau persoană care desfășoară activități independente, dacă ați suferit un accident de muncă, echipa Remus Robu Solicitors vă poate oferi asistența juridică necesară pentru a obține despăgubiri pentru vătămarea suferită.\n\n\nAccidente Rutiere\n\nAccidentele rutiere sunt din păcate frecvente, iar echipa Remus Robu Solicitors este gata să ajute victimele care au suferit astfel de accidente. Indiferent dacă sunteți șofer, pasager, pieton, biciclist sau pasager în mijloacele de transport în comun și accidentul nu a fost cauzat de dumneavoastră, puteți avea dreptul la o despăgubire proporțională cu gravitatea vătămării suferite. Echipa de avocați specializați vă poate oferi expertiza necesară pentru a obține valoarea maximă a despăgubirii.\n\n\nAccidente în afara Regatului Unit\n\n\nRemus Robu Solicitors\n nu se limitează la cazurile din Marea Britanie, ci oferă asistență și pentru accidentele care au loc în străinătate, cum ar fi accidente de trafic rutier, accidente aeriene sau maritime, toxiinfecții alimentare sau infecții bacteriene. Dacă ați avut un astfel de accident în afara Regatului Unit, firma vă poate ajuta să obțineți compensația pe care o meritați.\n\n\nNota Redacției OR:\n\n\nRemus Robu Solicitors\n este o firmă de avocatură dedicată cu adevărat ajutorării victimelor să obțină drepturile și compensațiile pe care le merită. Cu o echipă de specialiști cu experiență și o expertiză corespunzătoare în domeniul vătămărilor corporale, firma reprezintă o alegere înțeleaptă pentru oricine se confruntă cu astfel de situații dificile. Specialiștii se angajează să ofere asistență juridică de calitate, să lupte pentru drepturile dumneavoastră și să vă sprijine pe tot parcursul procesului de obținere a despăgubirilor.\n\n\nDacă ați suferit o vătămare corporală într-un accident și aveți nevoie de asistență juridică pentru obținerea despăgubirilor pe care le meritați, \nRemus Robu Solicitors\n este și în Spania pentru a vă ajuta. Cu o abordare dedicată și expertiză în domeniu, veți avea încredere că sunteți pe mâini sigure.",
        "author": null,
        "date": "2023-11-02T10:36:18+02:00",
        "category": "Articole",
        "url": "https://occidentul-romanesc.com/asistenta-juridica-specializata-pentru-victimele-implicate-in-accidente-in-regatul-spaniei/",
        "region": "Spania"
    },
    {
        "title": "Important pentru românii din Spania: Când aveţi dreptul la asistenţă medicală?",
        "content": "Când aveţi dreptul la asistenţă medicală?\n\n\nÎn Spania, o persoană care intră pe piaţa muncii pentru prima dată trebuie să se înregistreze la serviciul de securitate socială şi să subscrie la regimul de asigurări specific ocupaţiei sale. Aceste proceduri trebuie efectuate în anumite limite de timp.\n\n\nPersoanele care desfăşoară activităţi independente trebuie să facă ele însele acest lucru; în celelalte cazuri, este responsabilitatea angajatorului. Înregistrarea la serviciul de securitate socială este obligatorie. Aceasta se efectuează o singură dată, atunci când persoana începe să lucreze pentru prima dată, şi este valabilă pe întreaga durată a vieţii active. După ce s-a înregistrat, persoanei i se oferă un card de înregistrare cu detaliile sale personale şi un număr de identificare personală pentru sistemul de securitate socială. Acest card este valabil toată viaţa şi se utilizează pentru ansamblul relaţiilor cu sistemul de securitate socială, trebuind deci să fie păstrat cu mare grijă.\n\n\nNicio persoană nu poate fi asigurată simultan în cadrul a două regimuri de securitate socială pentru aceeaşi ocupaţie. După înregistrarea unei persoane în cadrul regimului de securitate socială corespunzător şi după începerea lucrului, aceasta începe să verse contribuţii de securitate socială şi este asigurată automat. Modificarea situaţiei privind angajarea unei persoane – de exemplu, schimbarea locului de muncă sau o perioadă de şomaj – afectează situaţia privind asigurarea. Perioadele în care o persoană lucrează şi varsă contribuţii sunt denumite „altas”, iar cele în care o persoană nu lucrează sunt denumite „bajas”.\n\n\nCa regulă generală, o persoană trebuie să fie angajată şi să verse contribuţii pentru a avea dreptul la prestaţii. Există însă mai multe situaţii considerate perioade de contribuţii de asigurări („alta asimilada”), chiar dacă persoana nu este angajată în mod activ. În mod similar, sub rezerva îndeplinirii anumitor condiţii, o persoană care nu varsă contribuţii poate avea totuşi dreptul la pensie pentru limită de vârstă, pensie pentru incapacitate permanentă (incapacitate permanentă absolută sau incapacitate severă) şi prestaţii de deces şi de urmaş (cu excepţia ajutorului pentru cheltuieli de înmormântare).\n\n\nAsistenţă medicală: Când aveţi dreptul la asistenţă medicală?\n \nCine este asigurat?\n\n\n▪ Lucrătorii înregistraţi care sunt afiliaţi unui regim de protecţie socială sau care se află într-o situaţie echivalentă. În înţelesul acestor prestaţii, se consideră că lucrătorii sunt asiguraţi pe deplin chiar dacă angajatorul lor nu şi-a îndeplinit obligaţiile de asigurare.\n\n\n▪ Pensionarii şi persoanele care primesc prestaţii de securitate socială periodice;\n\n\n▪ Şomerii care au epuizat prestaţia sau alocaţia de şomaj.\n\n\nAccesul la asigurările de sănătate este, de asemenea, oferit membrilor familiilor asiguraţilor, atâta timp cât aceştia au reşedinţa în Spania, incluzând, în anumite condiţii:\n\n\n▪ soţul/soţia asiguratului sau persoana care convieţuieşte cu asiguratul timp de cel puţin un an şi copiii acelei persoane.\n\n\n▪ descendenţii în linie dreaptă ai asiguratului sau ai soţului/soţiei acestuia, indiferent de filiaţia legală, fraţii şi surorile asiguratului şi copiii aflaţi în plasament, mai tineri de 26 de ani sau cu grad de handicap de cel puţin 65%.\n\n\n▪ copiii adoptaţi şi minorii aflaţi în plasament în timp ce procesul de adopţie este în curs, mai tineri de 26 de ani sau cu grad de handicap de cel puţin 65%.\n\n\nPersoanele separate sau divorţate sau a căror căsătorie a fost anulată şi care altfel nu sunt asigurate pot avea în continuare acces la asigurările de sănătate atât timp cât beneficiarul principal are dreptul la prestaţii de asistenţă medicală. Anumite categorii de emigranţi spanioli şi unii dintre membrii familiilor lor, pe timpul reşedinţei temporare în Spania sau la repatrierea acestora, pot adera la regimul de asistenţă medicală atât timp cât nu deţin alte drepturi de asistenţă medicală. Asistenţa medicală se acordă, de asemenea, persoanelor cu reşedinţa legală în Spania, al căror venit nu depăşeşte limita stabilită legal. Sunt prevăzute condiţii detaliate care se referă, în principal, la reşedinţă şi la lipsa asigurării sociale. Dacă aceste condiţii nu sunt întrunite, se poate asigura dreptul doar la îngrijire medicală de urgenţă în cazul unei boli grave sau al unui accident grav. Nu este posibilă asigurarea pe motive de activitate remunerată care este considerată marginală şi nu asigură venitul de bază pentru trai.\n\n\nCe se asigură? Asistenţă medicală\n. Sistemul naţional de asigurări de sănătate acoperă tratamentul medical la domiciliu (ayuda domiciliaria, de exemplu, pentru pensionari şi persoanele cu handicap), într-un centru de sănătate şi într-un spital (public sau privat), contractat de Comunidades Autónomas sau INGESA. Sistemul naţional de asigurări de sănătate acoperă, de asemenea, spitalizarea şi îngrijirea de urgenţă (cu sau fără spitalizare) într-un centru medical de urgenţă. Dacă este necesară o ambulanţă, costul va fi acoperit de sistemul naţional de asigurări de sănătate.\n\n\nSistemul naţional de asigurări de sănătate asigură medicamente, proteze chirurgicale, echipamente ortopedice şi scaune cu rotile obişnuite. Sistemul nu acoperă protezele dentare sau ochelarii. Reabilitarea este oferită gratuit, dacă medicul curant consideră că este necesară din punct de vedere medical. În anumite condiţii, tratamentul care include cure termale este, de asemenea, posibil. Vasele aflate pe mare pot primi recomandări medicale prin radio de la Institutul Social pentru Lucrătorii pe Mare (ISM) douăzeci şi patru de ore pe zi.\n\n\nRegimuri speciale – norme specifice: \nRegimul special de securitate socială pentru lucrătorii pe mare conţine dispoziţii specifice pentru accidente sau boli apărute la bordul navei sau în porturi străine.\n\n\nPrograme speciale pentru persoanele cu handicap: \nSistemul naţional de asigurări de sănătate prevede asistenţă medicală şi produse farmaceutice pentru persoanele cu handicap, inclusiv programe speciale de reabilitare funcţională şi psihoterapeutică, tratament şi consiliere psihologică, programe educaţionale generale şi speciale, programe de reabilitare profesională şi de integrare profesională etc.\n\n\nPersoanele cu handicap cu vârsta peste trei ani, cu un grad de invaliditate de cel puţin 33%, care nu pot utiliza mijloacele de transport în comun, sunt eligibile pentru o alocaţie de mobilitate sau despăgubire a costurilor de transport.\n\n\nCum puteţi beneficia de asistenţă medicală?\n Pentru a beneficia de asistenţă medicală, trebuie să vă prezentaţi „cardul de utilizator al sistemului naţional de sănătate” (tarjeta de usuario del Sistema National de Salud). Asistenţa medicală este, în general gratuită, deşi prestaţiile stomatologice nu sunt acoperite integral. În cazul tratamentului ambulatoriu, medicamentele sunt gratuite pentru anumiţi beneficiari, în special beneficiarii pensiilor de tip necontributiv, şomeri care au epuizat alocaţia de şomaj şi persoanele care primesc prestaţii pentru accidente de muncă sau boli profesionale. Alte persoane trebuie să plătească o parte din cost (între 10% şi 60% din preţ, în funcţie de venitul beneficiarului). Nu se percepe niciun cost pentru medicamentele administrate în cadrul tratamentului în spital. Dacă aveţi dreptul la asigurări de sănătate în calitate de beneficiar al persoanei asigurate (în mod normal, în calitate de soţ/soţie) şi nu mai locuiţi împreună, puteţi depune la direcţia provincială a Institutului Naţional de Securitate Socială (INSS) o cerere pentru un card de asigurări de sănătate pentru dumneavoastră şi pentru copiii care locuiesc cu dumneavoastră.\n\n\nAsistenţa medicală se acordă exclusiv prin reţeaua centrelor de sănătate din Comunităţile autonome (excepţie făcând Ceuta şi Melilla, unde se acordă prin intermediul Institutului Naţional pentru Administrarea Sănătăţii – INGESA) sau al centrelor medicale aprobate (Centros médicos concertados). De regulă, asistenţa medicală obţinută de la un alt centru medical nu este acoperită de sistemul naţional de asistenţă medicală.\n\n\nDacă trebuie să mergeţi la un medic generalist, un pediatru sau un stomatolog, puteţi face acest lucru în mod direct. Pentru a consulta un alt specialist, trebuie să aveţi trimitere din partea medicului generalist. În zona de asistenţă medicală de care aparţineţi pe baza reşedinţei, puteţi selecta un medic generalist şi un pediatru, atât timp cât listele lor de pacienţi nu depăşesc cota stabilită pentru zona respectivă. Cu excepţia cazurilor de urgenţă, pentru a fi internat într-un spital trebuie să aveţi trimitere de la un specialist.\n\n\nÎn general, nu există posibilitatea de a alege un spital. Pacienţilor li se repartizează un spital în funcţie de adresă (cu excepţia cazurilor de urgenţă, când se asigură accesul la orice spital).\n\n\nA consemnat:  \nAna Maria Zuneitman – Redactor OR",
        "author": null,
        "date": "2017-11-25T19:19:32+02:00",
        "category": "Informații",
        "url": "https://occidentul-romanesc.com/asistenta-medicala-in-spania-cand-aveti-dreptul-la-asistenta-medicala/",
        "region": "Spania"
    },
    {
        "title": "Asistență pe probleme de muncă și sociale în cadrul Consulatului itinerant în Insulele Canare",
        "content": "Ambasada României la Madrid anunță că, în cadrul consulatului itinerant în Insulele Canare, care se desfășoară în perioada 10 – 15 octombrie a.c., va participa și atașatul pe probleme de muncă și sociale din cadrul Ambasadei, alături de echipa Secției Consulare.\n\n\nConform sursei citate,  vor fi organizate reuniuni de informare pe teme de muncă și securitate socială și pe teme consulare, conform următorului program:\n\n\nTENERIFE\n\n\nDuminică, 10 octombrie:\n\n\n17.00 – 19.00\n: reuniune informativă dedicată comunității, la sediul consulatului itinerant – ESCUELA DE SEGURIDAD Y CONVIVENCIA – AULA 7, Calle Beneharo s/n, Las Nieves Tenerife.\n\n\nMarți, 12 octombrie:\n\n\n11.00 – 12.30\n: reuniune informativă dedicată comunității, la sediul consulatului itinerant – ESCUELA DE SEGURIDAD Y CONVIVENCIA – AULA 7, Calle Beneharo s/n, Las Nieves Tenerife.\n\n\nGRAN CANARIA\n\n\nMiercuri, 13 octombrie:\n\n\n16.30 – 18.30\n: reuniune informativă dedicată comunității – la sediul Consulatului onorific al României în Insulele Canare – Calle Alférez Quintana Suarez, nr. 18, Telde, Las Palmas.\n\n\nÎn cadrul acestor reuniuni vi se vor oferi informații utile și aveți ocazia de a vi se răspunde direct la întrebări și de a primi îndrumare cu privire la situații cu care vă confruntați.\n\n\nPentru a asista la reuniuni nu este nevoie de programare. Se vor respecta măsurile de siguranță sanitară în vigoare.",
        "author": null,
        "date": "2021-10-08T17:16:08+02:00",
        "category": "Informații",
        "url": "https://occidentul-romanesc.com/asistenta-pe-probleme-de-munca-si-sociale-in-cadrul-consulatului-itinerant-in-insulele-canare/",
        "region": "Spania"
    },
    {
        "title": "Asociația Dacia organizează un eveniment de sărbători plin de magie în Arganda del Rey",
        "content": "Asociația Dacia Hiperbórea Caminó a Europa\n invită publicul la un spectacol special dedicat sărbătorilor de iarnă, pe 7 decembrie 2024, începând cu orele 18:00, la Conservatorio Montserrat Caballé din \nArganda del Rey.\n Într-o atmosferă festivă, evenimentul promite o experiență de neuitat, aducând muzică, magie și multe surprize pentru toate vârstele.\n\n\nPe scena spectacolului vor urca artiști talentați, precum \nLudmila Bălan\n, care va încânta publicul cu piese de muzică ușoară, și \nMacedon Botârlă\n, a cărui interpretare de muzică populară va aduce bucurie și emoție tuturor celor prezenți. În spiritul sărbătorilor de iarnă, publicul va fi învăluit în frumusețea colindelor românești, readucând în suflete magia Crăciunului.\n\n\nPentru cei mici, organizatorii au pregătit un spectacol de magie plin de surprize, menit să îi fascineze și să le ofere clipe de neuitat. De asemenea, Moș Nicolae va fi prezent la finalul spectacolului pentru a împărți cadouri tuturor copiilor. În plus, o tombolă cu premii atractive va aduce un plus de suspans și entuziasm serii, oferind șansa tuturor participanților să plece acasă cu un cadou special.\n\n\nAccesul la spectacol are un cost simbolic de \n7 euro pentru adulți\n, în timp ce copiii beneficiază de intrare gratuită. Evenimentul va avea loc la \nConservatorio Montserrat Caballé\n, situat pe \nCalle Alborán, nr. 1\n, \nArganda del Rey 28500\n.\n\n\nAsociația Dacia Hiperbórea Caminó a Europa\n vă așteaptă cu drag pe \n7 decembrie 2024\n, la ora \n18:00\n, să sărbătorim împreună magia sezonului festiv și să împărtășim bucuria sărbătorilor alături de cei dragi. Nu ratați această oportunitate de a crea amintiri de neuitat într-o seară specială de iarnă!\n\n\nA consemnat: Occidentul Românesc\n\n\nInformații și foto: Asociația Dacia Hiperbórea Caminó a Europa – Arganda del Rey, Madrid",
        "author": null,
        "date": "2024-11-26T09:05:39+02:00",
        "category": "Cultură",
        "url": "https://occidentul-romanesc.com/asociatia-dacia-organizeaza-un-eveniment-de-sarbatori-plin-de-cantec-si-magie-in-arganda-del-rey/",
        "region": "Spania"
    },
    {
        "title": "Asociația hispano română din Cordoba TRAIAN: Activități culturale în 2022",
        "content": "Comunicat de presă\n\n\nAsociația hispano română din Cordoba TRAIAN\n a obținut în acest an un sprijin financiar din partea Departamentului pentru Românii de Pretutindeni (DRP), în valoare de 57,364 lei pentru derularea proiectului Activități culturale în 2022.\n\n\nAcest proiect are ca obiective principale prezentarea și păstrarea identității culturale românești în cadrul comunității românilor din Andaluzia precum și promovarea imaginii României în rândul comunității andaluze în general și se va desfășura în Cordoba, cu colaborarea Asociației de români CARISMA JUVENIL din Malaga, Asociației de români POVESTEA ABECEDARULUI din Sevilla, Asociației româncelor din Cordoba și Federației asociațiilor de români din Andaluzia FARA.\n\n\nFondurile nerambursabile atrase de asociație în cadrul Sesiunii de Finanțare 2022, lansată de DRP, vor fi direcționate într-o serie de activități precum Ziua Românilor de Pretutindeni, 1 iunie – Ziua Internaționala a copiilor, Ziua Iei, Ziua Limbii Romane, Ziua României precum și organizarea unei expoziții de costume tradiționale românești și a unei expoziții itinerante: CULORILE ROMÂNIEI, activități la care sunt așteptați peste 1000 participanți.\n\n\nÎn același timp, aceste activități se vor organiza cu scopul de a crește vizibilitatea comunității românești în Andaluzia și Spania pentru o mai bună integrare dar și creșterea legăturii între românii din Andaluzia și autoritățile române și spaniole, prin îmbunătățirea contactului acestora în cadrul desfășurării acestor activități.\n\n\nDepartamentul pentru Românii de Pretutindeni\n sprijină activitatea românilor de pretutindeni și acordă finanțări nerambursabile proiectelor dezvoltate de mediul asociativ, care urmăresc păstrarea, dezvoltarea şi afirmarea identității etnice, culturale, religioase şi lingvistice a românilor din vecinătate şi din diaspora, precum şi întărirea legăturilor dintre România şi comunitățile româneşti din afara graniţelor ţării.\n\n\nPreședinte Asociația TRAIAN\n\n\nGheorghe Stan\n\n\nComunicat de presa_Sesiunea de Finantare_21iunie2022",
        "author": null,
        "date": "2022-07-08T10:41:58+02:00",
        "category": "Informații",
        "url": "https://occidentul-romanesc.com/asociatia-hispano-romana-din-cordoba-traian-activitati-culturale-in-2022/",
        "region": "Spania"
    },
    {
        "title": "Mihai Eminescu a fost omagiat de către elevii spanioli de la EOI",
        "content": "Elevii spanioli care urmează cursul de limba română la\n EOI Castellón \n(Școala Oficială de Limbi Străine din Castellón de la Plana), la clasa profesoarei \nSimona Pușcaș\n, și elevii români de la cursul LCCR coordonați de către profesoara \nMirela Bondoc\n, în colaborare cu \nAsociația „Rădăcini”\n, au organizat prima ediție a unui șir de seminarii cu tema \n„Descoperind identitatea românească”\n. Prin acest proiect, organizatorii doresc a înfăptui, omagierea personalităților și a valorilor culturii românești în regiunea Castellón.\n\n\n\n\nPrima acțiune a proiectului intitulată \n„Luceafărul”\n s-a desfășurat pe data de 15 ianuarie a.c., în semn de omagiu adus poetul \nMihai Eminescu\n, de la a cărui naștere s-au împlinit 168 de ani.\n\n\nÎn cadrul serii omagiale, elevii de la EOI și LCCR au oferit publicului prezent, atât în limba română cât și în limba spaniolă, o analiză literară a poemului „Luceafărul”, intercalată de recitarea unor strofe semnificative.\n\n\nDe asemenea, invitații au avut ocazia să vizioneze filmul de scurt metraj „Luceafarul” realizat de către Ion Cebotari, și să asculte la final, cunoscuta piesă „Eminescu”, în interpretarea duetului Doina și Ion Aldea Teodorovici.\n\n\nPrintre invitați s-a remarcat prezența doamnelor, \nRoxana Filip\n și \nAngelica Marcu\n, reprezentante ale Consulatului României la Castellón de la Plana.",
        "author": null,
        "date": "2018-01-17T16:25:50+02:00",
        "category": "Spania",
        "url": "https://occidentul-romanesc.com/asociatia-radacini-mihai-eminescu-a-fost-omagiat-de-catre-elevii-spanioli-de-la-eoi/",
        "region": "Spania"
    },
    {
        "title": "Asociațiile de poliție din Spania solicită ministrului de interne să declare „imediat” provincia Cádiz, „Zonă ZES”",
        "content": "Majoritatea asociațiilor de poliție și gardă civilă, grupate în \n„Platforma pentru o pensionare demnă și egalizarea integrală a salariului polițiștilor și gărzilor civile”\n, au solicitat ministrului de interne, Fernando Grande Marlaska, să „\nrecunoască imediat poliția și gărzile civile ca membre ale unei profesii riscante și să declare provincia Cádiz, Zonă specială de singularitate (ZES)”.\n\n\nDe ani de zile, poliția și asociațiile gărzilor civile spaniole au cerut ca provincia Cádiz, și mai precis Campo de Gibraltar să fie declarată Zonă specială de singularitate, care este o versiune actualizată a planului ZEN (Zona specială nordică), care a luptat eficient împotriva terorismului în Țara Bascilor și Navarra la mijlocul anilor 1980, conform eldebate.com/.\n\n\nMarlaska a răspuns cu punerea în aplicare a Planului Special de Securitate, care echivalează cu o întărire a forțelor de poliție care, având în vedere ceea ce s-a întâmplat vinerea trecută la Barbate, provincia Cádiz, este insuficientă. De fapt, ca urmare a acestui plan de securitate, gardianul civil, David Pérez, membru al GAR din Navarra, a fost trimis acum două săptămâni la Campo de Gibraltar și vineri, 9 februarie, a fost ucis, precizează ABC.\n\n\nAceastă Platformă a asociațiilor poliției și gărzii civile insistă din nou după evenimentele din Barbate. \n„Evenimentele tragice din noaptea de 9 februarie din portul Barbate, care s-au încheiat cu uciderea a doi dintre noi și a altor doi colegi grav răniți, trebuie să fie un punct de cotitură în dezvoltarea nu numai a Planului special de securitate pentru Campo de Gibraltar, ci și, mai presus de toate, pentru îndeplinirea cu succes a misiunilor noastre”\n, susține organizația.\n\n\nPlatforma a precizat că, din acest motiv, a solicitat o întâlnire pentru vinerea viitoare cu subdelegatul Guvernului la Cádiz, zi în care se vor desfășura mitinguri în fața delegațiilor guvernamentale și a subdelegațiilor din toată Spania, care vor începe cu un minut de reculegere ca semn de doliu pentru gărzile civile ucise vineri, 9 februarie, în provincia Cadiz.\n\n\nDespre accident\n\n\nCiocnirea mortală a unui narco-vas în portul Barbate (provincia Cádiz) împotriva unei bărci mici a Gărzii Civile, care a ucis doi agenți și a lăsat alți doi grav răniți, s-a finalizat cu opt arestări. Incidentul a avut loc vineri seara, 9 februarie, când un RIB puternic de 14 metri lungime a lovit și a trecut peste o barcă a Gărzii Civile în care se aflau șase ofițeri. Oficialii se îndreptau spre traficanții de droguri într-o barcă mică, de șase metri, cu un singur motor, dar au fost atacați de o barcă cu o cocă semi-dură și patru motoare care au trecut peste ei fără a suferi daune. Opt persoane au fost arestate, inclusiv cei șase membri ai echipajului agresor, pilotul și doi complici care îi așteptau să-i ia cu mașina în urbanizarea Sotogrande din apropiere. Incidentul a avut loc imediat după ora 20:30, vineri, 9 februarie 2024, conform ABC.\n\n\nA consemnat: \nMircea Fluieraș\n – Occidentul Românesc",
        "author": null,
        "date": "2024-02-12T15:31:59+02:00",
        "category": "Spania",
        "url": "https://occidentul-romanesc.com/asociatiile-de-politie-din-spania-solicita-ministrului-de-interne-sa-declare-imediat-provincia-cadiz-zona-zes/",
        "region": "Spania"
    },
    {
        "title": "„Asturia și Transilvania înfrățite”",
        "content": "Joi, 29 septembrie 2022,\n Asociația Centrul Cultural Balada din Gijón\n (Principatul Asturia, situat în Nordul Spaniei), a organizat un nou eveniment cultural din seria \n„Întâlniri literare de poezie și scurte povestiri”\n, în contextul consolidării legăturile de prietenie dintre „asturieni și ardeleni”.\n\n\nConform DRP, \n„\nAsociația Centrul Cultural Balada din Gijón, reprezintă comunitatea românească din Asturia și Spania\n, o organizație recent creată, însă cu mult entuziasm, iluzie și dorință de a-și îndeplini obiectivele propuse: organizarea de evenimente culturale pentru comunitatea românească din Asturia, urmărind o mai bună integrare a acesteia în societatea spaniolă; promovarea culturii, folclorului, gastronomiei și turismului românesc în Asturia și în toată Spania; creșterea vizibilității peisajelor idilice din Asturia și Transilvania în special; stabilirea de legături puternice de înfrățire și colaborare în plan cultural.” \n\n\nPrincipatul Asturia este o comunitate autonomă în Regatul Spaniei, situat în partea nordică a Spaniei, la Marea Cantabrică.\n\n\nInformații și foto: Asociația Centrul Cultural Balada din Gijón; DRP",
        "author": null,
        "date": "2022-10-01T10:01:18+02:00",
        "category": "Cultură",
        "url": "https://occidentul-romanesc.com/asturia-si-transilvania-infratite/",
        "region": "Spania"
    },
    {
        "title": "Atenționare de călătorie în Regatul Spaniei",
        "content": "Ministerul Afacerilor Externe\n informează cetățenii români care se află, tranzitează sau intenționează să călătorească înspre și dinspre \nRegatul Spaniei\n, pe cale aeriană, că mai multe organizații sindicale au anunțat o grevă a însoțitorilor de zbor ai companiei aeriene \nIberia Express\n, în perioada\n 28 august – 6 septembrie 2022\n, situație care va genera blocaje ale curselor aeriene operate de compania vizată.\n\n\nÎn vederea prevenirii unor situații neplăcute pe durata călătoriei în străinătate, Ministerul Afacerilor Externe recomandă cetățenilor români interesați să se informeze din timp cu privire la situația zborurilor contractate, consultând pagina web și/ sau contactând direct operatorul de zbor.\n\n\nCetățenii români pot solicita asistență consulară la numărul de telefon al Consulatului General al Românei la Madrid: 0034/ 917 34 40 04, apelul fiind redirecționat către Centrul de Contact și Suport al Cetățenilor Români din Străinătate (CCSCRS) și preluat de către operatorii Call Center în regim de permanență.\n\n\nTotodată, cetățenii români care se confruntă cu o situație dificilă, specială, cu un caracter de urgență, au la dispoziție și următoarele linii telefonice de permanență, în funcție de circumscripția consulară de reședință, astfel:\n\n\n\n\nConsulatul General al Românei la Madrid: 0034/ 669 36 22 02;\n\n\nConsulatul General al Românei la Barcelona: 0034/ 661 54 78 53;\n\n\nConsulatul General al Românei la Sevilla: 0034/ 648 21 21 69;\n\n\nConsulatul General al Românei la Bilbao: 0034/ 608 95 62 78;\n\n\nConsulatul Românei la Castellón de la Plana de la Plana: 0034/ 677 84 24 67;\n\n\nConsulatul Românei la Ciudad Real: 0034/ 609 51 37 90;\n\n\nConsulatul Zaragoza: 0034/ 663 81 44 74;\n\n\nConsulatul Almeria: 0034/ 682 73 34 08.\n\n\n\n\nMinisterul Afacerilor Externe\n recomandă și consultarea paginilor de Internet:  \nhttps://www.easyjet.com/en\n, http://madrid.mae.ro, \nwww.mae.ro\n şi reamintește faptul că cetățenii români care călătoresc în străinătate au la dispoziție aplicația „Călătorește în siguranță” (\nhttp://www.mae.ro/app_cs\n) care oferă informații și sfaturi de călătorie.\n\n\nComunicat: Ambasada României în Regatul Spaniei",
        "author": null,
        "date": "2022-08-27T14:31:48+02:00",
        "category": "Spania",
        "url": "https://occidentul-romanesc.com/atentionare-de-calatorie-in-regatul-spaniei/",
        "region": "Spania"
    },
    {
        "title": "Au început înscrierile pentru Programul Start-Up Nation Diaspora 2022!",
        "content": "Românii din diaspora care doresc să revină în țară și să investească într-o afacere pot obține finanțare de până la 200.000 lei prin intermediul programului Start-Up Nation, aflat la cea de-a treia ediție!\n\n\nAmbasada României în Regatul Spaniei\n vine în întâmpinarea cetățenilor români din Spania prezentând principalele avantaje ale \nProgramului \nStart-Up Nation Diaspora\n 2022\n, care se adresează exclusiv conaționalilor din afara granițelor țării și care permite acordarea unei finanțări de până la 200.000 lei.\n\n\nMinisterul Antreprenoriatului\n și \nTurismului\n informează că au început înscrierile pentru\n Start-Up Nation Diaspora \n2022!\n\n\nProgramului \nStart-Up Nation Diaspora\n 2022 \noferă posibilitatea antreprenorilor aflați la început de drum de a beneficia de granturi în valoare maximă de 200.000 RON (echivalent a aproximativ 40.000 euro), îndeplinind o serie de condiții de eligibilitate. Bugetul alocat pentru \nStart-Up Nation \nDiaspora\n pentru acest an este de \n20.031.000 RON\n, ceea ce presupune că aproximativ \n1.000 de proiecte\n vor putea beneficia de sprijin financiar nerambursabil.\n\n\n\n\nhttp://occidentul-romanesc.com/wp-content/uploads/2022/08/START-UP-NATION-DIASPORA-TV-F.mp4\n\n\nProgramul vizează acordarea unei finanțări de maximum 200.000 lei pentru fiecare beneficiar și se adresează antreprenorilor români din străinătate care doresc să îmbunătățească performanța economică a noilor afaceri pe care le administrează.\n\n\nObiectivul acestui program îl reprezintă dezvoltarea activităților cu valoare adăugată mare din România, prin investiții în tehnologii noi, inovative, energie verde, digitalizare și pregătire antreprenorială.\n\n\nÎn acest context, \nGeorge Bologan\n, ambasadorul României în Regatul Spaniei subliniază într-o declarație pentru Occidentul Românesc, importanța \nProgramului \nStart-Up Nation Diaspora \n2022\n: \n„Încurajez membrii comunității din Spania să nu piardă ocazia de a beneficia de avantajele oferite de programul Start-Up Nation Diaspora 2022 pentru a-și îndrepta atenția spre România prin noi investiții, prin dezvoltarea de activități productive, cu un factor inovator, care vor aduce un plus-valoare societății. Consider că acest program este o șansă pentru cei care caută soluții alternative și doresc să se repatrieze, fiind totodată un impuls deosebit de valoros pentru toți acei conaționali care își doresc un trai mai bun pentru ei și pentru întreaga comunitate, îndeosebi în actualul context economic dificil la nivel global”.\n\n\nDe asemenea, în același context, \nBogdan Bădescu\n, consilier economic, BPCE/Ambasada României la Madrid, precizează că: \n„Programul Start-Up Nation Diaspora reprezintă o oportunitate oferită românilor din afara granițelor, implicit din Spania, care intenționează să deschidă o afacere și să creeze totodată locuri de muncă în România-folosind experiența și know-how-ul dobândite în activitatea profesională în Spania. Un criteriu important care trebuie respectat este ca firma pentru care se solicită finanțare prin Start-Up Nation Diaspora să fie înființată în România, după 1 ianuarie 2020, iar cei care aplică trebuie să facă dovada domiciliului sau rezidenței în Spania în ultimele 12 luni”.\n\n\nÎnscrierile pentru Programul \nStart-Up Nation Diaspora\n 2022 se realizează exclusiv online, pe platforma informatică \nhttps://granturi.imm.gov.ro/\n, data limită fiind \n1 septembrie 2022\n. Potențialii beneficiari ai acestui program pot beneficia de asistență dacă apelează la numărul de telefon +4021.9059.\n\n\nPentru informații detaliate, poate fi consultat Manualul \nProgramului \nStart-Up Nation Diaspora \n2022\n pus la dispoziție de \nMinisterul Antreprenoriatului şi Turismului\n \nhttp://turism.gov.ro/…/07/18/manual-start-up-nation-2022/\n\n\nComunicat și foto: \nAmbasada României la Madrid",
        "author": null,
        "date": "2022-08-10T09:46:36+02:00",
        "category": "Spania",
        "url": "https://occidentul-romanesc.com/au-inceput-inscrierile-pentru-programul/",
        "region": "Spania"
    },
    {
        "title": "Autoritățile de la Madrid vor anunța noile zone în care se vor impune restricții",
        "content": "Autoritățile din Comunitatea Madrid evaluează noile zone în care să se aplice restricțiile de limitare a mobilității, iar vinerea acesta vor anunța care sunt municipalitățile unde vor intra în vigoare noile măsuri restrictive, începând de luni, 28 septembrie, relatează RTVE.\n\n\nMiercuri dimineața, într-o conferință de presă, ministrul adjunct al sănătății publice, Antonio Zapatero a refuzat în mod repetat să precizeze care sunt noile municipalități unde se vor impune restricții, dar a precizat că orice decizie care se va lua se va baza exclusiv pe criterii tehnice.\n\n\nObiectivul principal este de a evita închiderea Comunității Madrid și consecințele sale negative pentru „anumite activități sociale și economice; trebuie să fim atenți la măsuri”, deoarece există sectoare care „au avut de trecut o perioadă foarte grea”, a menționat Zapatero.\n\n\nCu precauție, Antonio Zapatero a subliniat în repetate rânduri, că există date despre „orizont” care sugerează că situația „se stabilizează și chiar se îmbunătățește” și este încrezător că „acest lucru va funcționa. Ceea ce facem are sens și cu siguranță vor exista rezultate favorabile”.\n\n\nPe de altă parte, Zapatero a anunțat că a solicitat oficial Ministerului Sănătății să angajeze medici din afara UE, astfel încât aceștia să poată lucra în Comunitatea Madrid.\n\n\nA consemnat pentru OR: Mircea Fluieraș\n\n\nFoto: EFE",
        "author": null,
        "date": "2020-09-23T13:27:22+02:00",
        "category": "Spania",
        "url": "https://occidentul-romanesc.com/autoritatile-de-la-madrid-vor-anunta-noile-zone-in-care-se-vor-impune-restrictii/",
        "region": "Spania"
    },
    {
        "title": "Autoritățile spaniole pregătesc o lege pentru a reforma piaţa imobiliară",
        "content": "Ministerul Transportului elaborează o lege pentru a reforma piaţa imobiliară din Spania dar propunerea s-a lovit de un obstacol săptămâna trecută pe fondul tensiunilor dintre partidul socialist al premierului Sanchez şi partenerul de coaliţie Podemos. Acesta din urmă a cerut ca toate noile clădiri să aibă obligatoriu şi locuinţe sociale, transmite Reuters.\n\n\nÎn condiţiile în care, potrivit OECD, locuinţele sociale reprezintă mai puţin de 2% din totalul locuinţelor, Spania este în urma altor state europene precum Marea Britanie, Franţa sau Italia, unde locuinţele subvenţionate reprezintă 17%, 14% şi respectiv 4% din stocul de locuinţe existent în fiecare din cele trei ţări.\n\n\nÎn următorii ani, Spania ar urma să primească până la 140 de miliarde de euro de la Mecanismul de redresare şi rezilienţă, iar aproximativ jumătate din fondurile de la UE ar urma să vină sub formă de granturi, în cadrul strategiei Bruxelles-ului de a scoate economiile europene din criza provocată de coronavirus.",
        "author": null,
        "date": "2021-02-18T10:56:11+02:00",
        "category": "Spania",
        "url": "https://occidentul-romanesc.com/autoritatile-spaniole-pregatesc-o-lege-pentru-a-reforma-piata-imobiliara/",
        "region": "Spania"
    },
    {
        "title": "Avocat de renume în Spania, Ramona Bodescu, dedicată intens comunității românești",
        "content": "Ramona Maria Bodescu\n, avocat și mediator cu o reputație solidă în Spania, la Castellón, regiunea Valencia, și președinta Organizației ACSE RO, își dedică activitatea și implicarea în problemele comunității românești din țara lui Cervantes, demonstrând un atașament puternic față de România. Cu o experiență de peste 24 de ani în Regatul Spaniei, Ramona Bodescu și-a construit o reputație de profesionalism și seriozitate în cariera sa de avocat. Implicarea activă în rezolvarea problemelor comunității românești din Spania este una dintre prioritățile sale constante.\n\n\nRamona Bodescu oferă servicii juridice atât persoanelor fizice, cât și companiilor spaniole, având licențe în drept atât în Spania, cât și în România. Recent, Ramona a participat la Romexpo, în București, întâlnindu-se cu clienții pe care îi reprezintă și evidențiindu-și astfel angajamentul față de aceștia.\n\n\nÎn cadrul emisiunii \n„Românii de pretutindeni”\n din 16 martie a.c., cu \nLuminița Valentina Voinea\n, la \nRadio România Actualități (RRA)\n, \nRamona Maria Bodescu\n a subliniat importanța dorului de casă, precum și implicarea sa în sprijinirea comunității românești din Spania. De asemenea, Ramona a evidențiat necesitatea cunoașterii drepturilor și a procedurilor legale de către românii care lucrează sau doresc să lucreze în Spania, oferind consultanță și asistență juridică pentru a evita eventualele probleme legate de dreptul muncii.\n\n\nRamona Maria Bodescu\n este un exemplu elocvent al succesului și implicării românilor în străinătate, contribuind activ la păstrarea identității culturale și lingvistice românești în Spania.\n\n\nA consemnat: Occidentul Românesc",
        "author": null,
        "date": "2024-03-20T20:57:16+02:00",
        "category": "Articole",
        "url": "https://occidentul-romanesc.com/avocat-de-renume-in-spania-ramona-bodescu-dedicata-intens-comunitatii-romanesti/",
        "region": "Spania"
    },
    {
        "title": "Avocat Ioana Brătuleanu: Căsătoria la Registrul Civil spaniol",
        "content": "Cetățenii români care locuiesc pe teritoriul Spaniei și doresc să se căsătorească pot încheia actul de căsătorie fie la sediul misiunii diplomatice românești de pe teritoriul Spaniei sau la Registrul Civil de pe lângă Primăria din localitatea spaniolă de reședință. După cum am explicat în articolul din ediția de luna trecută, în funcție de instituția aleasă, depind și actele ce urmează a fi pregătite pentru prezentarea dosarului și demersurile ulterioare. În articolul de luna aceasta voi expune documentele necesare pentru pregătirea dosarului și prezentarea dosarului la Registrul Civil de pe lângă Primăria din localitatea de reședință de pe teritoriul Spaniei și înregistrarea ulterioară a căsătoriei în România.\n\n\nAșadar, cetățenii români care doresc să încheie căsătoria la Registrul Civil trebuie să prezinte în primul rând certificatul de naștere în original, certificat care va rămâne la dosarul ce îl va întocmi registrul, până la finalizarea acestuia. Ținând cont de prevederile Regulamentului (UE) 2016/1191 al Parlamentului European și al Consiliului din 6 iulie 2016 privind promovarea liberei circulații a cetățenilor prin simplificarea cerințelor de prezentare a anumitor documente oficiale în Uniunea Europeană și de modificare a Regulamentului (UE) nr. 1024/2012, pe certificatul de naștere românesc NU trebuie aplicată Apostila de la Haga. În consecință, în cazul în care funcționarul spaniol vă solicită apostila, puteți indica prevederile regulamentului indicat.\n\n\nÎn ceea ce privește traducerea certificatului de naștere românesc, aceasta trebuie efectuată la un traducător autorizat de către statul spaniol, deși putem avea în vedere și prevederile articolului 6 alineatul 2 din același regulament european, care ne indică faptul că o traducere autorizată realizată de o persoană calificată să efectueze astfel de traduceri în temeiul dreptului unui stat membru este acceptată în toate statele membre.\n\n\nAșadar, dacă aveți deja o traducere a certificatului de naștere efectuată în România și cu legalizarea semnăturii traducătorului la notar, aceasta este valabilă. Pe de altă parte, puteți solicita Extrasul multilingv al certificatului de naștere de la Oficiul de Stare Civilă din localitatea unde v-ați născut și nu veți mai avea nevoie de traducere.\n\n\nDe menționat este faptul că certificatul de naștere trebuie să fie modelul european, albastru, și nu cel galben tip carte. În cazul în care nu ați solicitat încă certificatul european, o puteți face prin intermediul Oficiului Consular din circumscripția în care vă aflați ori împuternicind pe cineva în România pentru a solicita acest certificat. Odată cu solicitarea certificatului de naștere vă recomand să solicitați și extrasul multilingv.\n\n\nTot prin intermediul Oficiului Consular puteți obține și certificatul de celibat (dovada că nu sunteți căsătorit în România), Certificatul privind necesitatea publicității căsătoriei (prin afișarea la ușa Registrului timp de 10 zile a încheierii viitoarei căsătorii), precum și certificatul de înscriere consulară. Programările pentru aceste certificate se pot obține pe pagina \nwww.econsulat.ro\n și nu necesită apostilă, pentru certificatul de celibat aplicându-se prevederile Regulamentului 2016/1191, iar pentru celelalte documente Convenția de la Londra nr. 63.\n\n\nBineînțeles, va fi necesară prezentarea pașaportului sau a documentului de identitate național aflat în termen de valabilitate, precum și a Certificatului de înregistrare ca cetățean al Uniunii Europene (\nNIE\n). De asemenea, se va solicita certificatul de reședință eliberat de Primăria de reședință (\ncertificado de empadronamiento\n) din ultimii doi ani.\n\n\nDacă vă căsătoriți cu un cetățean spaniol, acestuia i se va solicita documentul de identitate, certificatul de naștere și certificatul de reședință eliberat de Primăria de reședință (\ncertificado de empadronamiento\n) din ultimii doi ani.\n\n\nParticularitățile încheierii căsătoriei în Spania la Registrul Civil sunt imposibilitatea de preluare a numelui de familie al soțului/soției, fiecare soț rămânând cu același nume pe care îl utiliza înaintea căsătoriei, iar atribuirea de drept a unui regim matrimonial de bunuri comune, de separație de bunuri sau similare, se face aplicându-se reguli speciale în comunități autonome ca Aragon, Navarra, Insulele Baleare, Catalonia, Valencia, Galicia sau Țara Bascilor.\n\n\nOdată încheiată căsătoria, trebuie să aveți în vedere înscrierea căsătoriei în registrele de stare civilă românești, înscriere care se poate face prin Consulat, cu programare pe pagina \nwww.econsulat.ro\n și pentru care aveți nevoie de următoarele documente: Certificatul de căsătorie spaniol eliberat de Registrul Civil (certificado plurilingüe). Acest tip de certificat nu trebuie să poarte Apostila de la Haga și nici nu trebuie tradus în limba română.\n\n\nÎn cazul în care călătoriți în România, puteți solicita personal transcrierea certificatului de căsătorie la Serviciul Local Public de Evidență a Populației, iar solicitarea se rezolvă în termenul de 30 (treizeci) de zile. Odată realizată transcrierea certificatului de căsătorie străin, vi se va elibera un certificat de căsătorie românesc. În cazul transcrierii certificatului de căsătorie, cererea se adresează primarului unității administrativ-teritoriale de la domiciliul comun al soților, iar dacă soții au domicilii diferite în țară, la oricare dintre cele două primării pe raza cărora aceștia își au domiciliul.\n\n\nDe asemenea, trebuie să prezentați certificatele de naştere ale soţilor, cărţile de identitate/paşapoartele soţilor, valabile. Se va solicita și certificatul de căsătorie sau de naștere cu mențiunea divorțului și a numelui purtat în urma divorțului, în cazul în care unul dintre soți este divorțat sau certificatul de naștere sau de căsătorie cu mențiunea desfacerii căsătoriei prin decesul soțului, în cazul persoanelor văduve.\n\n\nCererea de înscriere a certificatului de căsătorie în registrele de stare civilă românești se face de către ambii soţi, iar în cazul în care în loc de certificat multiving (\ncertificado plurilingüe)\n veți prezenta certificat simplu (\ncertificación literal)\n, acesta va trebui apostilat la Tribunal Superior de Justicia.\n\n\nÎn cazul în care unul dintre soţi nu este cetăţean român, va trebui să prezinte certificatul de naștere original, eliberat de statul de origine care va trebui tradus în limba română și legalizat.\n\n\nÎnscrierea certificatului de căsătorie în registrele de stare civilă din România este obligatorie și pentru asta există un termen de șase luni de la încheierea căsătoriei, în caz contrar cetățeanul român putând fi sancționat cu amendă cuprinsă între o sută și două sute de lei. Înscrierea certificatului de căsătorie prezintă o importanță deosebită în cazul în care se dorește obținerea unui certificat de naștere românesc pentru copilul avut în comun de către soți.\n\n\nDe asemenea, în cazul în care intervine divorțul între soți, acesta nu va putea fi înscris la registrul de stare civilă din România până nu se realizează înscrierea certificatului de căsătorie anterior. Așadar, este important ca toate aceste demersuri să se realizeze în momentul oportun, evitându-vă astfel eventuale neplăceri.\n\n\nAutor: Avocat Ioana Bratuleanu (Madrid) – Colaborator voluntar la Occidentul Românesc\n\n\nAvocat ICAM specializat în Drept internațional\n\n\nTelefon 0034.642.308.360\n\n\nWeb: \nwww.brilawabogados.es\n\n\nE-mail: \nsecretaria@brilawabogados.es",
        "author": null,
        "date": "2022-08-25T11:04:30+02:00",
        "category": "Articole",
        "url": "https://occidentul-romanesc.com/avocat-ioana-bratuleanu-casatoria-la-registrul-civil-spaniol/",
        "region": "Spania"
    },
    {
        "title": "Avocat Ioana Brătuleanu: Ce trebuie să știe românii care muncesc fără asigurări sociale în străinătate",
        "content": "În cazul în care vi se promit bunuri (o mașină, o casă) în schimbul îngrijirii unei persoane, trebuie în primul rând să vedeți dacă acest lucru vă avantajează pentru că pe parcursul anilor se pot întâmpla multe situații neprevăzute.\n\n\nUn contract de muncă vă aduce o siguranță, un salariu prestabilit, care va fi actualizat în funcție de creșterile salariale, determinarea cu exactitate a timpului de odihnă și a vacanțelor, și nu în ultimul rând, poate că cel mai important aspect este cel al cotizării la Sistemul de Securitate Socială.\n\n\nCred că sunt două aspecte care trebuie privite separat: una este moștenirea, care să zicem că poate veni ca remunerație în schimbul muncii și cu totul altceva este cotizarea la Securitatea Socială. Se asigură drepturi diferite: una este o remunerație finală în schimbul muncii prestate și cu totul altceva este asigurarea de sănătate și asigurarea pensiei. Sau mai direct, cu sau fără casă, de pensie și de medic cu siguranță vom avea nevoie.\n\n\nDe ce este important să cotizăm la sistemul de Asigurări Sociale?\n Chiar și în cazul muncii în domeniul domestic, dacă poate nu ați cotizat și pentru șomaj, totuși cotizați pentru alte aspecte cum ar fi – \nboli comune sau din muncă\n (niciodată nu putem ști ce se poate întâmpla peste ani, iar asigurarea medicală este extrem de importantă pentru cazul în care apare o boală care ne poate împiedica să mai lucrăm), \najutor economic din partea statului\n (avem posibilitatea de a solicita ajutorul economic din partea statului spaniol, care, deși nu reprezintă o sumă mare, este un venit care ne poate ajuta să supraviețuim până găsim un alt loc de muncă sau până solicităm eventual pensionarea anticipată în România) \nși pensia\n (în cazul expus anterior, având îndeplinită vârsta pentru pensionare, plus anii cotizați în România, s-ar fi putut solicita pensionarea în Spania).\n\n\nÎn cazul prezentat, prima \nproblemă a pornit de la inexistența unui contract de muncă\n. Neavând un contract de muncă, nici documente care să arate că sunt rezidenți pe teritoriul Spaniei și că au cotizat ceva, nu pot beneficia de niciun ajutor. Dacă ar fi cotizat măcar la sistemul de Asigurări Sociale, altele ar fi fost acum posibilitățile lor.\n\n\nDe aceea, recomand clienților mei să lucreze întotdeauna cu contract de muncă, oricum ar fi acesta, să se asigure că cotizează la sistemul de Asigurări Sociale și ideal ar fi să se înscrie la Sindicatul Muncitorilor din zona în care aparțin (în schimbul unei taxe modice) pentru a se putea informa de fiecare dată când au nedumeriri cu privire la drepturile lor și de asemenea, pentru a beneficia de asistență juridică gratuită în cazul unui litigiu în instanță. Acestea dispun de departamente specializate pe fiecare Convenție Colectivă în parte și vă pot consilia în cunoștință de cauză.\n\n\nA doua problemă a pornit de la promisiunea de moștenire pe cale verbală\n, fără a exista un contract între părți. Și aici am să fac câteva precizări pentru a stabili ce fel de contract trebuie să faceți în cazul în care vi se promite o moștenire în schimbul muncii.\n\n\nÎn primul rând, trebuie să specific că orice contract care privește un bun imobil (casă, apartament sau teren), trebuie încheiat în fața notarului. Așadar, un contract semnat între părți, de mână, vă poate crea multe probleme în momentul în care veți dori să intrați în posesia bunului. Așadar, nu vă ajută nici o înregistrare audio unde vi se promite că vi se lasă casa în schimbul unei contra-prestații. În schimb, contractele care privesc bunurile mobile (de exemplu, o mașină, bijuterii) da, pot fi încheiate de mână, între părți.\n\n\nTestamentul.\n Deși o formă obișnuită de a împărți bunurile lăsate moștenire este testamentul la notar, totuși se aplică vorba populară „\nnici când vezi să nu crezi\n”. De ce? Pentru că testamentul poate fi schimbat oricând, fără ca dumneavoastră să aflați. Astăzi puteți merge la notar să semnați și mâine proprietarul poate merge la notar să-l schimbe în favoarea altcuiva fără ca dumneavoastră să știți. Apoi, depinzând de starea de sănătate a persoanei care vă lasă moștenirea (de obicei sunt persoane în vârstă, care suferă de diferite afecțiuni), un testament poate fi atacat în instanță de către moștenitorii legali (copiii, nepoții, sau alți moștenitori) și poate fi anulat dacă se dovedește că persoana care a lăsat moștenirea nu era în deplinătatea facultăților mentale la realizarea testamentului. În plus, atunci când există moștenitori legali cum ar fi de exemplu copiii sau nepoții, trebuie verificate totalitatea bunurilor pe care proprietarul le lasă moștenire pentru că nu se poate încălca cota legală care le revine acestora. Conform legii, copiii trebuie să moștenească un procent din bunuri (procent care depinde de numărul de copii) și doar restul se poate lăsa moștenire altcuiva prin testament.\n\n\nContractul de donație cu clauză de întreținere și drept de habitație\n. Acest contract se semnează la notar și se stabilesc condițiile clare – vă lasă bunul în schimbul îngrijirilor. Până la deces, proprietarii au dreptul să locuiască în casă, iar dumneavoastră trebuie să vă ocupați de îngrijirea lor. \nAtenție\n însă: dacă vi se donează de exemplu o casă cu o valoare de 80.000 de euro, veți fi obligați să achitați impozitul pentru donație. Așadar, întrebați la notar, în momentul realizării actului, și ce veți datora Finanțelor ca impozit la decesul proprietarului, pentru că aceste sume depind de fiecare Comunitate Autonomă în parte și pot fi destul de mari, iar dacă dumneavoastră ați lucrat fără nicio remunerație economică, nu veți avea posibilitatea de a achita impozitul. În cazul când intervin moștenitorii legali (copiii) – care de obicei intervin în majoritatea cazurilor cu bunuri de valoare mare – vă puteți solicita drepturile conform contractului de donație.\n\n\nÎn consecință, pentru a rezuma în câteva idei clare: când vorbim despre moștenirea unei case, niciodată nu ne putem mulțumi cu o înțelegere verbală și nici măcar cu o înțelegere scrisă, înțelegerea trebuie făcută neapărat în fața notarului. Iar când lucrați pentru o persoană, indiferent de modalitatea în care alege să vă plătească, aveți în vedere măcar să cotizați la sistemul de Asigurări Sociale.\n\n\nAutor: Avocat Ioana Bratuleanu (Madrid) – Colaborator voluntar la Occidentul Românesc\n\nAvocat ICAM specializat în Drept internațional\n\nTelefon 642.308.360\n\nE-mail: \nsecretaria@brilawabogados.es",
        "author": null,
        "date": "2022-08-25T11:06:03+02:00",
        "category": "Articole",
        "url": "https://occidentul-romanesc.com/avocat-ioana-bratuleanu-ce-trebuie-sa-stie-romanii-care-muncesc-fara-asigurari-sociale-in-strainatate/",
        "region": "Spania"
    },
    {
        "title": "Avocat Ioana Bratuleanu: Cumpărarea unui imobil pas cu pas",
        "content": "Din ce în ce mai mulți cetățeni români își pun problema cumpărării unui imobil pe teritoriul Spaniei, din dorința de a investi într-o proprietate și de a nu mai plăti chirie. În articolul de luna aceasta voi expune câteva elemente pe care trebuie să le cunoașteți la cumpărarea unui imobil, la ce trebuie să fiți atenți când solicitați un împrumut ipotecar și cum trebuie să procedați pentru a avea un contract avantajos.\n\n\nÎn general, primul contact cu imobilul care vă poate interesa se realizează prin intermediul agenției imobiliare, care vă poate fi de ajutor sau vă poate pune probleme dacă nu sunteți atenți. La vizita imobilului una dintre întrebările importante trebuie să fie: ce comision percepe agenția și dacă acest comision îl încasează de la vânzător sau de la cumpărător, pentru a ști dacă la prețul imobilului trebuie să adăugați și comisionul agenției. În general, comisioanele agențiilor variază de la 2 % (doi la sută) la 6% (șase la sută) plus TVA din valoarea imobilului, care poate fi încasat de la vânzător sau de la cumpărător.\n\n\nRecomandăm negocierea acestui comision, în măsura în care se poate. Majoritatea agențiilor oferă și serviciul de obținere a finanțării de 100% (sută la sută), însă trebuie să aveți în vedere că aceste forme de finanțare în general vor avea dobânzi mai mari decât finanțarea directă la bancă și obligă cumpărătorul să aleagă o formă de finanțare cu ei, neputând alege o altă formă de finanțare în cazul în care este nemulțumit de ofertele făcute.\n\n\nDacă v-a plăcut imobilul vizitat, următorul pas este achitarea unui avans pentru rezervarea imobilului. Majoritatea agențiilor imobiliare solicită un semnal (sumă de bani pentru a face o ofertă), în general de 1% (unu la sută) din valoarea imobilului, pentru a transmite oferta dvs. către vânzător. Dacă vânzătorul nu acceptă oferta, această sumă va fi înapoiată. Dacă acceptă prețul oferit de dvs., acea sumă de bani rămâne în contul avansului pe care v-a trebui să îl achitați pentru a rezerva imobilul. Avansul ajunge în general la 10% (zece la sută) din valoarea imobilului. Pentru ambele sume veți încheia un precontract cu agenția imobiliară pe care trebuie să îl citiți cu multă atenție pentru a evita surprize neplăcute.\n\n\nTot în acest moment se recomandă să solicitați extrasul de fișă cadastrală a imobilului de la Registrul proprietății pentru a verifica proprietarii și dacă există datorii în sarcina imobilului (de exemplu ipotecă în favoarea unei bănci sau alte datorii ale proprietarilor) sau puteți cere această fișă agenției imobiliare. Tot în acest moment trebuie să verificați și dacă nu există sume viitoare de plătit la Asociația de proprietari (\nderramas\n) – vânzătorul poate fi la zi cu plățile, însă pot exista sume a căror plată se face periodic (de exemplu pentru instalarea unui lift).\n\n\nTrebuie să aveți în vedere faptul că banca oferă în general un împrumut de 70-80% din valoarea imobilului, însă valoarea imobilului de care este interesată banca nu întotdeauna coincide cu prețul de vânzare, ci cu prețul de evaluare. Prețul de evaluare este stabilit de către un evaluator și voi detalia în mai târziu ce posibilități aveți aici, însă fac mențiune pentru deosebita importanță pe care o are această valoare în contractul de avans pe care îl încheiați cu agenția imobiliară.\n\n\nDumneavoastră vă angajați să cumpărați cu un anumit preț, valoare de care depinde cuantumul împrumutului ipotecar. Banca vă oferă doar 80% din valoarea stabilită de evaluator, care poate fi mai mică decât valoarea pe care o plătiți în realitate. Așadar, poate exista o diferență care depășește 20% din valoarea apartamentului, diferență pe care dacă nu o aveți în vedere, poate duce la eșecul tranzacției și pierderea avansului.\n\n\nAșadar se recomandă, în cazul în care în contractul pe care îl încheiați cu agenția imobiliară nu există această prevedere, să solicitați introducerea unei clauze privind posibilitatea retragerii dvs. din vânzare în cazul în care evaluarea nu atinge prețul de vânzare și banca nu vă acceptă împrumutul. Consecințele retragerii după plata avansului pot fi, în funcție de prevederile \npactate\n în contractul semnat, pentru cumpărător – pierderea avansului achitat; pentru vânzător (pentru că există și cazuri în care vânzătorul se retrage) – plata dublului avansului achitat de către cumpărător, dacă s-a stabilit aplicarea prevederilor art. 1454 din Codul civil spaniol.\n\n\nDeci, trebuie citite cu atenție clauzele precontractului pentru a evita posibile surprize neplăcute. În acest contract se stabilește de obicei și un termen de încheiere a tranzacției, în general de trei luni, termen în care va trebui să încheiați contractul de vânzare-cumpărare și de împrumut ipotecar.\n\n\nDacă nu v-ați interesat înainte, cu precontractul, extrasul de fișă cadastrală a imobilului de la Registrul proprietății și documentele privind veniturile dvs. (contract de muncă și fluturași de salariu dacă sunteți angajați sau declarațiile trimestriale și anuale dacă sunteți persoană fizică autorizată), eventual și extras al contului bancar pe ultimele trei luni, mergeți la băncile care vă interesează unde puteți solicita acordarea și o simulare a împrumutului ipotecar.\n\n\nAici trebuie să decideți dacă doriți o ipotecă cu dobândă variabilă sau o ipotecă cu dobândă fixă. Dobânda variabilă poate fi aparent mai avantajoasă pentru că depinde de valori economice care în momentul de față sunt foarte mici, însă oferă nesiguranță peste ani pentru că nu se poate cunoaște cu certitudine încotro se va îndrepta economia, dobânda fixă în schimb oferă o valoare fixă pe care o veți achita și peste ani de zile, indiferent de fluctuația pieței economice.\n\n\nVeți avea două valori pe care trebuie să le înțelegeți pentru a putea decide în cunoștință de cauză cu ce bancă doriți să încheiați contractul de împrumut ipotecar și anume: TIN (\ntasa interés nominal\n), care este dobânda efectivă care se va aplica împrumutului dvs. și în baza căruia se simulează rata lunară în euro și TAE (\ntasa anual equivalente\n), o formulă machiavelică care vine să ne arate care ar fi în procente cheltuielile pe care le vom avea efectiv cu tranzacția ipotecară (care include TIN și alte cheltuieli cum ar fi comision de deschidere etc.).\n\n\nAșadar pentru a compara oferta băncilor fie ne uităm la TAE – procentul să fie cât mai mic, fie mai ușor, ne uităm la TIN – dobânda să fie cât mai mică. Inclusiv în cazul ipotecilor cu dobândă fixă, veți observa la TIN un minim și un maxim care depinde de niște condiții pe care trebuie să le îndepliniți. Aceste condiții vă pot aduce bonificații la dobânda efectiv aplicată ratei și se calculează anual.\n\n\nDe exemplu: dacă dobânda maximă este de 1,95%, îndeplinind condițiile privind bonificațiile cum ar fi primirea salariului în contul bancar deschis la această bancă, utilizarea cardului de trei ori în ultimele trei luni, contractarea unei asigurări de viață sau/și de incendii etc. cu banca, vă poate aduce o bonificație în dobânda aplicată de maxim 1% (unu la sută), dobânda efectivă aplicată fiind de 0,95%.\n\n\nOferta bancară va mai include clauzele contractuale, precum și cheltuielile estimate privind acordarea împrumutului. Dvs. veți suporta cheltuielile de evaluare a imobilului, de registru al proprietății, de notariat, de impozit și cele încasate de firma de gestiune pentru înscrierea contractului de vânzare cumpărare, iar banca va suporta cheltuielile aferente înscrierii contractului de împrumut ipotecar.\n\n\nCând ați decis banca cu care veți merge în continuare, urmează evaluarea imobilului. Evaluarea se va realiza de către un evaluator autorizat, ales de către dvs. sau de către bancă. Dacă aveți nedumeriri în privința valorii imobilului ce urmează a fi evaluat, vă recomandăm să contactați dvs. evaluatori autorizați care să efectueze evaluarea la valoarea pe care o veți achita efectiv, însă trebuie să aveți în vedere faptul că evaluatorii sunt independenți și la vizita efectivă a imobilului pot ajunge la alte valori.\n\n\nÎn cazul în care evaluarea ajunge la prețul pe care îl veți achita sau îl depășește, nu veți avea nicio problema cu acordarea împrumutul ipotecar solicitat. În cazul în care valoarea evaluării este mai mică, puteți solicita o reevaluare, însă nu vă asigură că banca o va accepta. În orice caz, trebuie să țineți cont de faptul că valoarea împrumutului ipotecar depinde de valoarea evaluării și nu de prețul pe care dvs. îl plătiți efectiv.\n\n\nÎn continuare trebuie să stabiliți data efectivă a semnării contractelor (dată care trebuie să se încadreze în termenul stabilit în precontract) și să alegeți notarul cu care doriți să încheiați tranzacția. Banca trebuie să vă ofere o serie de documente cu cel puțin zece zile naturale înaintea semnării efective a contractelor, documente de o deosebită importanță care vor cuprinde clauzele contractuale pe larg a contractului de împrumut ipotecar.\n\n\nAceste documente sunt: FEIN (\nFicha europea de información normalizada\n) – care include o simulare a împrumutului precum și multe alte caracteristici ale contractului, FIPRE (\nFicha de Información Precontractual\n) – care conține descrierea produsului oferit de bancă, FiAE (Ficha de advertencias estandarizadas) – care conține avertizările cele mai importante privind cheltuielile cu împrumutul, Formular privind dreptul la solicitarea lămuririlor necesare din partea notarului, Fișă privind cheltuielile asociate contractului de împrumut și forma de repartizare a acestora, Fișă privind obligativitatea asigurării de daune a imobilului. Toate aceste documente trebuie studiate cu deosebită atenție, iar în cazul în care nu vă descurcați, vă recomand să consultați un avocat care să vă explice ce semnați.\n\n\nÎnainte de semnarea efectivă a contractului trebuie să vă prezentați la notar pentru realizarea unui test impus de lege, prin care notarul va verifica dacă semnați în cunoștință de cauză. Întrebările se referă la produsul bancar ales – contractul de împrumut ipotecar, și se greșește cel mai des la consecințele neplății împrumutului. Trebuie să cunoașteți faptul că în caz de neplată veți răspunde cu toate bunurile prezente și viitoare pentru acoperirea datoriilor, datorii care pot depăși valoarea imobilului (pentru că se adaugă dobânzi, cheltuieli de judecată sau poate pentru că valoarea imobilului a scăzut).\n\n\nPentru a încheia într-o notă optimistă, odată cu semnarea contractelor de vânzare-cumpărare și de împrumut ipotecar, dacă părțile nu au stabilit altfel, se oferă posesia și se predau cheile imobilului pentru a vă bucura de casă.\n\n\nAutor: Avocat Ioana Bratuleanu (Madrid)\n – Colaborator voluntar la Occidentul Românesc\n\n\nAvocat ICAM specializat în Drept internațional\n\n\nTelefon 0034.642.308.360\n\n\nWeb: \nwww.brilawabogados.es\n\n\nE-mail: \nsecretaria@brilawabogados.es\n\n\nUn material realizat în exclusivitate pentru Occidentul Românesc! A fost publicat în ediția tipărită și online a lunii octombrie 2021.",
        "author": null,
        "date": "2022-08-25T11:04:02+02:00",
        "category": "Articole",
        "url": "https://occidentul-romanesc.com/avocat-ioana-bratuleanu-cumpararea-unui-imobil-pas-cu-pas-in-spania/",
        "region": "Spania"
    },
    {
        "title": "Avocat Ioana Brătuleanu: Declarația anuală de venit în Spania pentru anul 2022",
        "content": "Declarația anuală de venit în Spania pentru anul 2022\n\n\nÎn data de \n11 aprilie 2023\n începe \ncampania pentru prezentarea declarației anuale de venit în Spania\n pentru anul \n2022\n. Întotdeauna este indicat să consultați un contabil în privința obligativității prezentării declarației pe venit, pentru că uneori poate să nu existe obligativitatea de a prezenta declarația pe venit, însă să vă beneficieze prezentarea dacă Finanțele trebuie să vă returneze impozite reținute.\n\n\nPrin accesarea paginii \nhttps://www2.agenciatributaria.gob.es/wlpl/AVAC-CALC/InformadorRenta\n puteți verifica, în linii generale, dacă sunteți sau nu obligat să prezentați declarația pe venit și vi se lămuresc anumite aspecte legate de prezentare.\n\n\nȘi în acest an se păstrează obligația de a prezenta declarația anuală de venit pentru contribuabilii care au obținut venituri mai mari de 22.000 (douăzeci și două de mii) de euro anual de la un singur angajator sau care au avut mai mult de un angajator cu condiția ca cel de al doilea angajator să îi fi plătit contribuabilului mai mult de 1.500 (o mie cinci sute) euro.\n\n\nSunt de asemenea obligați la prezentare contribuabilii care au obținut venituri mai mari de 14.000 (paisprezece mii) de euro anual și care au avut mai mult de un angajator cu condiția ca cel de al doilea angajator să îi fi plătit contribuabilului mai mult de 1.500 (o mie cinci sute) euro, cei care primesc pensie compensatorie sau alimentară din partea fostului soț, când angajatorul nu e obligat să facă rețineri pe venit sau când se primesc venituri supuse unui tip fix de reținere.\n\n\nReamintim, de asemenea, că declarația corespunzătoare anului 2022 este obligatorie și pentru persoanele care au primit venitul minim vital (\ningreso mínimo vital\n) și toate persoanele care locuiesc împreună cu acestea sunt obligate să prezinte declarația corespunzătoare de venit, indiferent dacă se îndeplinesc sau nu condițiile din articolul 96 din Legea privind venitul, care se referă la cazurile în care contribuabilul este obligat să declare.\n\n\nAstfel, o persoană care a primit venitul minim vital va fi obligată să facă declarația anuală de venit indiferent dacă depășește sau nu pragurile economice menționate anterior, iar cei care conviețuiesc cu beneficiarul venitului (inclusiv minorii), vor fi și ei obligați la realizarea declarației indiferent de veniturile obținute.\n\n\nȘi anul acesta, pentru cei care au primit venituri de la SEPE (\nServicio de empleo publico estatal\n) pentru ERTE în anul 2022 se consideră ca au avut doi plătitori, astfel că vor fi obligați la prezentarea declarației pe venit dacă venitul obținut de la cel de-al doilea plătitor și următorii (în cazul în care sunt mai mulți) depășește suma de 1.500 (o mie cinci sute) de euro dacă suma veniturilor totale anuale depășește 22.000 (douăzeci și două de mii) de euro. De asemenea, există obligativitatea prezentării declarației și atunci când suma primită de la al doilea plătitor depășește suma de 1.500 (o mie cinci sute) de euro și suma veniturilor totale anuale depășește 14.000 (paisprezece mii) de euro.\n\n\nCa exemplu, dacă un angajat în 2022 a primit în total suma de 21.000 de euro: 16.000 euro  de la societatea unde lucrează și 5.000 euro de la SEPE pentru ERTE, având doi plătitori, va fi obligat să prezinte declarația anuală pe venit dat fiind că suma ce provine de la al doilea plătitor e mai mare de 1.500 euro, iar veniturile totale depășesc 14.000 de euro. Dacă un contribuabil primește în anul 2022 venituri totale de 12.500 euro, din care 10.000 primește de la SEPE pentru ERTE și de la firma unde lucrează primește 2.500 euro, chiar dacă are doi plătitori, veniturile totale nu depășesc suma se 14.000 euro, așadar nu va fi obligat la prezentarea declarației anuale de venit.\n\n\nDe asemenea, există posibilitatea obligativității prezentării declarației anuale de venit în cazul în care veniturile obținute în anul 2022 provin din capital mobil cum ar fi dividende, dobânzi, depozite sau valori de venit fix etc. sau câștiguri patrimoniale (venituri ce provin din Fonduri de Investiții, premii pentru participarea la concursuri sau jocuri etc.).\n\n\nExistă posibilitatea obligativității prezentării declarației anuale de venit în cazul în care veniturile obținute în anul 2022 provin din exploatarea bunurilor imobiliare sau subvenții. Începând cu data de 15 martie, puteți consulta datele fiscale pe care Finanțele le au în baza lor de date, prin aplicația sau pagina web. Din 11 aprilie până pe 30 iunie, puteți modifica și prezenta declarația de venit.\n\n\nÎncepând cu data de 03 mai se poate solicita programare pentru prezentarea declarației prin telefon, la numerele de telefon 91 553 00 71 / 901 22 33 44, iar din 05 mai Finanțele vor începe să sune pe cei care au solicitat programare telefonică.\n\n\nDin 25 mai încep solicitările de programări fizice la biroul instituțiilor de Finanțe pentru a prezenta declarația pe venit împreună cu funcționarul care vă va ajuta, iar programarea efectivă va fi începând cu 01 iunie.\n\n\nPe 27 iunie se finalizează termenul pentru domicilierea în cont a plății, în cazul în care trebuie să plătiți, iar pe 29 iunie nu va mai fi disponibilă solicitarea de programare pentru prezentarea declarației pe venit. Pe 30 iunie se finalizează termenul de prezentare a declarației.\n\n\nTermenul de înapoiere al impozitului pe venit achitat este de șase luni de la terminarea termenului de prezentare a declarației fiscale, adică până la data de 30 decembrie 2023 sau de la data prezentării declarației, dacă a fost prezentată după expirarea termenului limită.\n\n\nAutor: Avocat Ioana Bratuleanu (Madrid)\n – Colaborator voluntar la Occidentul Românesc\n\nAvocat ICAM specializat în Drept internațional\n\nTelefon 0034.642.308.360\n\nWeb: \nwww.brilawabogados.es\n\nE-mail: \nsecretaria@brilawabogados.es\n\n\nNota redacției:\n\n\n\n\nIoana Brătuleanu\n este avocat specializat în Drept Intonațional Privat, colaborator voluntar în cadrul redacției \nOccidentul Românesc\n din 2015. Licențiată în Drept la Facultatea de Drept din cadrul Universității ,,Al. I. Cuza” din Iași, Ioana a urmat cursurile Masterului de Drept european din cadrul aceleași universități, perioadă în care a beneficiat și de o bursă de studiu la Universitatea din Insulele Baleare, Spania. \nÎn anul 2015 a urmat cursurile Masterului de Acces în Avocatură la Universitatea Complutense din Madrid, iar în anul 2017 a devenit membru al Ilustrului Colegiu de Avocați din Madrid. \nÎn prezent își desfășoară activitatea de avocat pe teritoriul Spaniei și al României, având biroul în capitala Spaniei.",
        "author": null,
        "date": "2023-03-28T09:09:42+02:00",
        "category": "Articole",
        "url": "https://occidentul-romanesc.com/avocat-ioana-bratuleanu-declaratia-anuala-de-venit-in-spania-pentru-anul-2022/",
        "region": "Spania"
    },
    {
        "title": "Avocat Ioana Brătuleanu: Dreptul la pensie pentru românii din Spania",
        "content": "Persoanele care au lucrat pe teritoriul mai multor state pot beneficia de dreptul de pensie în fiecare stat în care s-a lucrat cu forme legale, pentru perioada cotizată, în baza Regulamentului (CE) nr. 883/2004 privind coordonarea sistemelor de securitate socială. De menționat este faptul că regulile de stabilire a pensiei din Spania nu sunt identice cu cele din alte state, iar în acest articol mă voi referi strict la condițiile necesare pentru obținerea pensiei pentru limită de vârstă în Spania și România, iar persoanele care au lucrat și în alte țări vor trebui să solicite informații cu privire la condițiile de pensionare în țările respective.\n\n\nAstfel, Regulamentul (CE) nr. 883/2004 privind coordonarea sistemelor de securitate socială prevede că pentru a fi luată în considerare perioada lucrată într-un stat, solicitantul trebuie să fi lucrat în condiții de legalitate, bineînțeles, cel puțin un an. Așadar, dacă la vârsta pensionării, solicitantul se întoarce în România și dorește să solicite pensionarea, se va avea în considerare perioada lucrată în Spania doar dacă aceasta depășește un an de muncă pe teritoriul Spaniei. Dacă perioada lucrată este sub un an, perioada cotizată nu se pierde, însă calculul se va realiza diferit.\n\n\nPotrivit reglementărilor în vigoare, stagiul minim de cotizare în România este de 15 ani, la fel ca și în Spania, iar ceea ce diferă este vârsta de pensionare și stagiul complet de cotizare. Astfel, în România, vârsta standard de pensionare pentru femei este de 61 de ani și va crește treptat până la 63 de ani, în luna ianuarie 2030. Între ianuarie 2020 – decembrie 2020, vârsta de pensionare pentru femei este între 61 de ani și 3 luni și 61 de ani și 5 luni, iar pentru bărbați, vârsta standard de pensionare este de 65 de ani. Stagiul minim de cotizare este de 15 ani atât pentru femei, cât și pentru bărbați, iar stagiul complet de cotizare pentru femei este de 31 de ani și va crește treptat până la 35 de ani până în luna ianuarie 2030 și stagiul complet de cotizare pentru bărbați este de 35 de ani.\n\n\nPersoanele care au realizat stagiul complet de cotizare în România au dreptul la pensie pentru limită de vârstă, cu vârsta standard redusă, dacă au realizat stagii de cotizare în alte condiții de muncă decât cele normale, cum ar fi în condiții speciale ori deosebite de muncă sau în fostele grupe I și II de muncă, în vigoare până la 1 aprilie 2001.\n\n\nÎn Spania, vârsta standard de pensionare atât pentru femei, cât și pentru bărbați este de 65 de ani, dacă stagiul de cotizare este de 37 de ani sau mai mulți, și de 65 de ani și zece luni, dacă stagiul de cotizare este mai mic de 37 de ani. Atât vârsta de standard de pensionare, cât și stagiul de cotizare vor crește treptat până în anul 2027, când se va putea solicita pensionarea la 65 de ani dacă se dispune de un stagiu de cotizare de 38 de ani și șase luni sau la vârsta de 67 de ani, dacă s-a lucrat o perioadă mai mică de 38 de ani și șase luni. De asemenea, este posibilă reducerea vârstei standard de pensionare în anumite condiții.\n\n\nLa calculul pensiei însă pentru lucrătorii migranți, Casa teritorială de pensii sau Instituto Nacional de la Seguridad Social, trebuie să aplice principiul cumulării perioadelor de cotizare, ceea ce înseamnă că se vor lua în calcul toate perioadele lucrate în alte țări, ca și cum s-ar fi lucrat pe teritoriul României sau al Spaniei (depinzând de unde se solicită pensionarea).\n\n\nAstfel, dacă un stagiul minim de cotizare în Spania este de cinsprezece ani, iar în România s-au lucrat doisprezece ani și opt ani în Spania, solicitantul poate cere pensia în Spania chiar dacă nu are cei cinsprezece ani compleți lucrați în statul unde se formulează cererea, pentru că se adună cu cei lucrați în România, reieșind astfel perioada de 20 (două zeci) de ani lucrați în total.\n\n\nÎn principiu, astfel cum stabilește Regulamentul european, cererea trebuie prezentată în țara de reședință sau în ultima țară în care s-a lucrat, însă asta nu înseamnă că nu se poate solicita pensia în oricare dintre țările străine în care solicitantul a lucrat. În România, solicitarea se face la Casa teritorială de pensii, iar în Spania, la Instituto Nacional de la Seguridad Social, aceste instituții fiind cele competente să rezolve cererea dvs. și să solicite informațiile necesare în toate statele în care ați lucrat (pe teritoriul Uniunii Europene) pentru a proceda la calculul pensiei care vi se cuvine și a stagiului de cotizare.\n\n\nPentru solicitarea pensiei din România, fie că se depune la Casa teritorială de pensii sau la Instituto Nacional de la Seguridad Social, trebuie avut în vedere că printre documentele necesare trebuie să se afle și carnetul de muncă original sau în copie certificată de instituţiile competente din străinătate; livretul militar original sau în copie certificat de instituţiile competente din străinătate; diploma de studii originală sau în copie certificată de instituţiile competente din străinătate sau adeverinţa din care să rezulte durata normală, perioada studiilor, certificarea absolvirii acestora şi forma de învăţământ; o adeverinţă privind sporurile şi adaosurile reglementate prin lege sau prin contractul colectiv/individual de muncă; având în vedere că aceste documente nu sunt înregistrate într-o bază de date și se află în original la solicitant.\n\n\nDupă ce instituţiile competente ale statelor implicate îşi comunică toate informaţiile necesare stabilirii drepturilor de pensie, acestea vor emite decizii proprii privind admiterea sau respingerea cererii de pensionare şi cuantumul pensiei, decizii pe care le vor comunica solicitantului și instituţiilor competente.\n\n\nDe menționat este faptul că pensia din România se poate primi și în străinătate, prin prezentarea declarației de transfer, împreună cu documentul care confirmă detaliile bancare ale contului bancar deschis în străinătate și copia actului de identitate al titularului; acestea se pot depune direct de către titularul pensiei sau prin mandatar cu procură specială, la sediul casei teritoriale de pensii în a cărei evidență se află dosarul de pensie. Dacă solicitarea pensiei se face prin Insituto Nacional de la Seguridad Social, atunci se completează în fața acestei instituții aceste date.\n\n\nRecomandăm celor care doresc să solicite pensia pentru limită de vârstă să înceapă demersurile cu cel puțin șase luni înainte de împlinirea vârstei, având în vedere că durata de soluționare a dosarelor este destul de mare.\n\n\nAutor: Avocat Ioana Brătuleanu (Madrid) – Colaborator voluntar la Occidentul Românesc\n\n\nAvocat ICAM specializat în Drept internațional\n\n\nTelefon 0034.642.308.360\n\n\nWeb: \nwww.brilawabogados.es\n\n\nE-mail: \nsecretaria@brilawabogados.es",
        "author": null,
        "date": "2022-08-25T11:04:48+02:00",
        "category": "Articole",
        "url": "https://occidentul-romanesc.com/avocat-ioana-bratuleanu-dreptul-la-pensie-pentru-romanii-din-spania/",
        "region": "Spania"
    },
    {
        "title": "Avocat Ioana Bratuleanu: Drepturile consumatorilor în Spania",
        "content": "Drepturile consumatorilor au evoluat în ultimii ani și este util să cunoaștem drepturile noastre atunci când achiziționăm bunuri sau servicii online sau în magazine fizice. Legea Generală de Apărare a Consumatorilor și Utilizatorilor stabilește o serie de drepturi aplicabile în contractele de consum și este aplicabilă tuturor persoanelor fizice care achiziționează un bun sau un serviciu.\n\n\nAdministrația publică trebuie să vegheze la respectarea drepturilor consumatorilor, furnizând mijloacele necesare pentru apărarea acestor drepturi și sancționând pe cei care încalcă aceste prevederi. Drepturile protejate includ dreptul la informații corecte, dreptul la protecția intereselor economice și sociale, dreptul la repararea daunelor suferite, dreptul la reprezentare, dreptul la sănătate și siguranță, dreptul la protecție din partea administrației publice, dreptul la educație și formare în materie de consum.\n\n\nDrepturile consumatorilor s-au modificat în ultimii ani și este util să ne cunoaștem drepturile atunci când cumpărăm bunuri sau servicii pe internet sau în magazinele fizice. \nLegea Generală a Apărării Consumatorilor\n și \nBeneficiarilor\n prevede o serie de drepturi în contractele de consum și este aplicabilă tuturor persoanelor fizice care achiziționează un bun sau serviciu.\n\n\nAdministrația publică spaniolă trebuie să vegheze asupra îndeplinirii drepturilor consumatorilor, punând la dispoziția lor mediile necesare pentru apărarea acestor drepturi și să sancționeze pe cei care încalcă aceste prevederi. Drepturile protejate sunt dreptul la informații corecte, dreptul la protecția intereselor economice și sociale, la repararea prejudiciilor suferite, dreptul la reprezentare, dreptul la sănătate și siguranță, dreptul la protecție din partea administrației publice, dreptul la educație și formare în materia consumului.\n\n\nClienții pot solicita drepturile de reparare sau înlocuire a produsului şi de returnare sau reducere a prețului când produsul nu a fost conform cu contractul. Ca noutate, este bine de știut că există termenul de trei ani în care vânzătorul va răspunde pentru lipsa de conformitate a bunului, adică pentru ceea ce se cunoaște ca defect de fabrică care împiedică funcționarea sau utilizarea corectă a produsului. De menționat este faptul că acest termen se aplică doar produselor vândute după data de 01 ianuarie 2022, când s-a modificat legea Consumului. Pentru produsele achiziționate anterior, se aplică termenul de doi ani de garanție.\n\n\nO altă modificare importantă privește prezumția neconformității. Dacă înainte de anul 2022 se prevedea că în primele 6 (șase) luni după achiziționarea unui produs există o prezumție în favoarea consumatorului că defectul era din fabrică, acest termen a fost prelungit la doi ani. Adică în primii doi ani poate fi solicitată repararea produsului fără ca vânzătorul să facă alte solicitări. Trecut acest termen, fabricantul sau vânzătorul îi poate solicita dovezi consumatorului pentru a demonstra că defectul este din fabrică.\n\n\nÎn cazul în care consumatorul consideră că produsul nu corespunde celor prevăzute în contract, poate solicita repararea sau înlocuirea produsului, cu excepția cazului în care una dintre aceste două este imposibilă sau presupune costuri foarte mari. Repararea sau înlocuirea trebuie să fie gratuite și se vor realiza într-un termen rezonabil. De asemenea, se poate negocia o reducere de preț sau restituirea bunului și returnarea prețului achitat.\n\n\nÎn cazul produselor cu viață de lungă durată cum ar fi aparate electrocasnice, mașini, calculatoare, etc., clientul are dreptul la un serviciu tehnic adecvat și la posibilitatea de a obține piese de schimb timp de zece ani din momentul în care produsul nu s-a mai fabricat, față de cinci ani care era termenul anterior anului 2022. Dacă nu se poate dispune de un serviciu tehnic adecvat, chiar și după perioada de expirare a garanției de trei ani, vânzătorul sau fabricantul poate fi obligat la plata unei indemnizații pentru prejudiciul produs și repararea produsului dacă este posibil.\n\n\nÎn cazul cumpărăturilor online, consumatorii au dreptul la a renunța la produs în termenul de 14 zile naturale de la data predării produsului sau serviciului. Dacă magazinul online nu v-a informat în mod corect că dispuneți de 14 zile naturale pentru a înapoia produsul fără explicații, termenul de renunțare se prelungește la 12 luni după data la care ar fi putut fi exercitat dreptul la renunțare, adică 12 luni și 14 zile. Există și excepții la această regulă, atunci când produsele achiziționate își pierd valoarea prin ruperea sigiliului, cum ar fi CD-urile care pot fi copiate cu ușurință, ziare și reviste, produse personalizate, alimente perisabile.\n\n\nPentru produsele achiziționate pe internet se aplică același termen de garanție de trei ani, cu mențiunea că pentru produsele achiziționate anterior anului 2022 se aplică termenul mai scurt de doi ani. Cele mai comune litigii legate de cumpărăturile online și mai ales după perioada pandemiei privesc achiziționarea cursurilor online de formare, care dau acces la o platformă de unde se pot descărca aceste cursuri. Ceea ce invocă firmele care oferă aceste cursuri atunci când se invocă dreptul de renunțare este faptul că s-a accesat platforma și au fost descărcate cursurile, însă judecătoriile consideră că fără acest acces nu se poate consulta calitatea cursurilor, așadar consumatorul nu poate ști ce a cumpărat.\n\n\nÎn cazul achiziționării produselor la mâna a doua, consumatorul este în continuare protejat de către Legea privind apărarea consumatorilor, însă se modifică termenele și drepturile. Trebuie să avem în vedere faptul că se aplică doar produselor achiziționate din magazine, adică de la persoane juridice. Pentru produsele achiziționate de la persoane fizice se aplică prevederile Codului Civil, iar garanția minimă este de șase luni. Garanția minimă pentru produsele la mâna a doua achiziționate de la persoane juridice este de un an și în cazul în care produsul prezintă vreun defect, nu există posibilitatea de a-l înlocui cu altul similar. Clientul îi poate solicita vânzătorului doar reducerea prețului de vânzare, repararea sau returnarea banilor.\n\n\nÎn cazul în care aceste drepturi nu v-au fost respectate, aveți dreptul de a solicita foaia de reclamații pe care firmele au obligația să vi le pună la dispoziție, să le dea un număr de înregistrare și să vă înmâneze o copie. Vânzătorul trebuie să dea un răspuns într-un termen rezonabil, însă acest termen nu trebuie să depășească o lună de la prezentare. În cazul în care reclamația nu a fost solicitată favorabil puteți solicita rezolvarea conflictului prin arbitraj, serviciu gratuit care poate fi solicitat prin \nServiciul de Protecție a Consumatorului\n sau prin \nJudecătorie\n.\n\n\nAutor: \nAvocat Ioana Bratuleanu\n (Madrid) – Colaborator voluntar la Occidentul Românesc\n\nAvocat ICAM specializat în Drept internațional\n\nTelefon 0034.642.308.360\n\nWeb: \nwww.brilawabogados.es\n\nE-mail: \nsecretaria@brilawabogados.es\n\nFoto: confilegal.com\n\n\nNota redacției:\n\n\n\n\nIoana Brătuleanu\n este avocat specializat în Drept Intonațional Privat, colaborator voluntar în cadrul redacției \nOccidentul Românesc\n din 2015. Licențiată în Drept la Facultatea de Drept din cadrul Universității ,,Al. I. Cuza” din Iași, Ioana a urmat cursurile Masterului de Drept european din cadrul aceleași universități, perioadă în care a beneficiat și de o bursă de studiu la Universitatea din Insulele Baleare, Spania. \nÎn anul 2015 a urmat cursurile Masterului de Acces în Avocatură la Universitatea Complutense din Madrid, iar în anul 2017 a devenit membru al Ilustrului Colegiu de Avocați din Madrid. \nÎn prezent își desfășoară activitatea de avocat pe teritoriul Spaniei și al României, având biroul în capitala Spaniei.",
        "author": null,
        "date": "2023-05-12T13:49:08+02:00",
        "category": "Articole",
        "url": "https://occidentul-romanesc.com/avocat-ioana-bratuleanu-drepturile-consumatorilor-in-spania/",
        "region": "Spania"
    },
    {
        "title": "Avocat Ioana Bratuleanu: Executarea silită în Uniunea Europeană (I)",
        "content": "Pe parcursul a trei ediții consecutive voi publica trei articole privind executarea silită pe teritoriul Uniunii Europene. Având în vedere diferențele dintre sistemele legislative care se găsesc pe teritoriul Uniunii Europene și faptul că cititorii publicației sunt interesați în special de procedurile din România și Spania, în prezentul articol voi explica procedura de executare silită pe teritoriul României, urmând ca în edițiile următoare să explic procedura de executare silită pe teritoriul Spaniei și executarea silită pe teritoriul Uniunii Europene în dreptul internațional privat.\n\n\nCu caracter general, executarea silită are ca scop realizarea efectivă a unui drept recunoscut printr-o hotărâre judecătorească sau alt titlu executoriu cum ar fi, cu titlu de exemplu, un act notarial sau titlu de credit etc. Prin procedura executării silite, titularul unui drept numit creditor, poate solicita instanței de judecată sau instituției competente în funcție de statul de executare, obligarea debitorului la îndeplinirea sentinței ori a actului notarial/a titlului executoriu, atunci când acesta refuză îndeplinirea de bună-voie a obligației.\n\n\nÎn funcție de statul unde se solicită executarea silită, executarea poate consta, cu titlu de exemplu, în identificarea și scoaterea la licitație a bunurilor obligatului (debitorului), poprirea (reținerea) sumelor obținute din venituri (salarii, dividende, impozite returnate de la stat etc.), poprirea sumelor provenite din exploatarea bunurilor imobile (chirii), amenzi în cazul în care obligația nu poate fi executată decât în natură (încredințarea minorului, stabilirea locuinței ori nerespectarea regimului de vizite) ori desființarea unei construcții etc..\n\n\nÎn România, autoritățile competente în materie de executare silită sunt Birourile de executori judecătorești din circumscripția Curții de Apel unde se află imobilul litigios, ori de la domiciliul/sediul debitorului sau unde se află bunurile mobile litigioase.\n\n\nÎn ceea ce privește costurile executării silite trebuie avut în vedere faptul că executorii judecătorești percep un onorariu de executare, a cărui minim și maxim este prevăzut de legislația românească în funcție de tipul de executare.\n\n\nTermenul de prescripție care trebuie avut în vedere pentru solicitarea executării silite este de trei ani de la data la care obligația ar fi trebuit să fie îndeplinită de către debitor.\n\n\nProcedura începe printr-o cerere de executare silită adresată executorului judecătoresc competent, care va solicita instanței de judecată încuviințarea executării silite, adică acordul instanței de judecată pentru începerea procedurii de executare. Procedura se soluționează în Camera de consiliu, fără citarea părților și poate fi solicitată doar în temeiul unei hotărâri judecătorești definitive sau pasibile de executare provizorie (cum este cazul de exemplu în materie de familie – măsurile privind minorii) ori în baza unui alt înscris care, potrivit legii, constituie titlu executoriu (de exemplu înscris autentic notarial, titlu de credit, hotărâri arbitrale sau altele).\n\n\nÎn cazurile puțin probabile în care executorul judecătoresc refuză motivat înregistrarea cererii de executare și deschiderea dosarului de executare, încheierea se comunică solicitantului care poate prezenta recurs împotriva acestui act la instanța competentă, în termen de 15 (cincisprezece) zile de la primirea acesteia. Și instanța poate respinge cererea de încuviințare a executării dacă spre exemplu, autoritatea sesizată cu cererea nu este competentă pentru a executa titlul executoriu, dacă nu sunt îndeplinite condițiile legale privind creanța certă, lichidă și exigibilă ori alte motive pentru care titlul nu poate fi dus la îndeplinire prin executare silită.\n\n\nOdată încuviințată executarea, cererea se transmite către debitor și se începe căutarea bunurilor și veniturilor acestuia, în funcție de solicitările exprimate în cerere. În acest moment, debitorul care este de acord cu cererea de executare, poate solicita încheierea unui acord de executare care va fi comunicat creditorului și care poate fi acceptat sau nu, depinzând de creditor.\n\n\nÎnsă debitorul care nu este de acord cu executarea silită nu este lipsit de apărare în cadrul acestei proceduri, ci poate formula contestație la executare împotriva titlului executoriu (de exemplu pentru a lămuri înțelesul sau aplicarea acestuia – în cazul prescripției) ori împotriva actelor de executare propriu-zise (dacă e suficientă reținerea veniturilor și nu e necesară reținerea altor venituri ori nu sunt îndeplinite condițiile pentru urmărirea imobilului etc.).\n\n\nAșadar, obligatul poate prezenta la instanța de judecată contestație la executare în termenul de 15 (cincisprezece) zile de la data la care a luat cunoștință de actul de executare sau de la data la care a luat cunoștință de comunicarea privind reținerea veniturilor sau a a altor sume de bani ori de la data la care a primit somația de plată sau a luat cunoștință de primul act de executare.\n\n\nOdată primită cererea de contestație la executare depusă de către debitor, instanța de judecată o va comunica creditorului care va trebui să răspundă, iar părțile vor fi citate la instanța de judecată pentru procesul la care fiecare parte își va susține apărarea. Dacă instanța competentă admite contestația la executare, aceasta va dispune, după caz, anularea actului de executare sau modificarea acestuia, încetarea executării silite ori lămurirea titlului executoriu.\n\n\nDacă se respinge contestația la executare, contestatorul va fi obligat, dacă așa solicită debitorul, la plata de despăgubiri pentru pagubele cauzate prin întârzierea executării, la plata cheltuielilor de judecată, eventual și la plata unei amenzi în cazul în care se dovedește contestația a fi doar o întârziere cu rea credință la ducerea la îndeplinire a executării.\n\n\nDacă executarea silită este continuată, în momentul identificării bunurilor/veniturilor, se va recupera atât datoria principală, cât și onorariul avocatului care v-a reprezentat, precum și onorariul achitat executorului judecătoresc. Sumele care nu erau exigibile la data începerii executării, care provin din același titlu de executare și care pe parcursul executării au devenit exigibile (cum este cazul pensiei alimentare care se achită lunar), pot fi introduse în procedura de executare în curs, actualizându-se astfel suma reclamată.\n\n\nExistă o serie de bunuri și proprietăți exceptate de la executarea silită prin lege, adică creditorul nu poate solicita scoaterea acestora la licitație spre exemplu. Acestea sunt bunurile de uz personal sau casnic indispensabile traiului debitorului și familiei sale și obiectele de cult, dacă nu sunt mai multe de același fel; obiectele indispensabile persoanelor cu handicap și cele destinate îngrijirii bolnavilor; alimentele necesare debitorului și familiei sale timp de trei luni, iar dacă debitorul se ocupă exclusiv cu agricultura, alimentele necesare până la noua recoltă, animalele destinate obținerii mijloacelor de subzistență și furajele necesare pentru aceste animale până la noua recoltă; combustibilul necesar debitorului și familiei sale socotit pentru trei luni de iarnă, scrisorile, fotografiile și tablourile personale sau de familie.\n\n\nÎn ceea ce privește executarea veniturilor bănești, prin lege sunt stabilite limite în executarea acestora. Astfel, salariile și alte venituri periodice, pensiile acordate în cadrul asigurărilor sociale, precum și alte sume ce se plătesc periodic debitorului și sunt destinate asigurării mijloacelor de existență ale acestuia pot fi urmărite  până la jumătate din venitul lunar net, pentru sumele datorate cu titlu de obligație de întreținere sau alocație pentru copii sau până la o treime din venitul lunar net, pentru orice alte datorii.\n\n\nDacă sunt mai multe urmăriri asupra aceleiași sume, urmărirea nu poate depăși jumătate din venitul lunar net al debitorului, indiferent de natura creanțelor, în afară de cazul în care legea prevede altfel. Veniturile din muncă sau orice alte sume ce se plătesc periodic debitorului și sunt destinate asigurării mijloacelor de existență ale acestuia, în cazul în care sunt mai mici decât cuantumul salariului minim net pe economie, pot fi urmărite numai asupra părții ce depășește jumătate din acest cuantum.\n\n\nAjutoarele pentru incapacitate temporară de muncă, compensația acordată salariaților în caz de desfacere a contractului individual de muncă pe baza oricăror dispoziții legale, precum și sumele cuvenite șomerilor, potrivit legii, nu pot fi urmărite decât pentru sume datorate cu titlu de obligație de întreținere și despăgubiri pentru repararea daunelor cauzate prin moarte sau prin vătămări corporale, dacă legea nu dispune altfel și doar în limita a jumătate din cuantumul acestora.\n\n\nAlocațiile de stat și indemnizațiile pentru copii, ajutoarele pentru îngrijirea copilului bolnav, ajutoarele de maternitate, cele acordate în caz de deces, bursele de studii acordate de stat, diurnele, precum și orice alte asemenea indemnizații cu destinație specială, stabilite potrivit legii, nu pot fi urmărite pentru niciun fel de datorii.\n\n\nDacă sunteți debitor într-o procedură de executare în care s-a solicitat executarea creanțelor pe teritoriul României unde nu aveți bunuri de executat și vă aflați în Spania unde obțineți venituri, trebuie să aveți în vedere că faptul că reședința în alt stat nu vă salvează de la executare, creanțele datorate în România putând fi executate în alt stat, astfel cum voi explica în articolele următoare.\n\n\nAutor: Avocat Ioana Bratuleanu (Madrid) – Colaborator voluntar la Occidentul Românesc\n\n\nAvocat ICAM specializat în Drept internațional\n\n\nTelefon 0034.642.308.360\n\n\nWeb: \nwww.brilawabogados.es\n\n\nE-mail: secretaria@brilawabogados.es",
        "author": null,
        "date": "2022-08-25T11:03:39+02:00",
        "category": "Articole",
        "url": "https://occidentul-romanesc.com/avocat-ioana-bratuleanu-executarea-silita-in-uniunea-europeana-i/",
        "region": "Spania"
    },
    {
        "title": "Avocat Ioana Bratuleanu: Executarea silită în Uniunea Europeană (II)",
        "content": "Pe parcursul a trei ediții consecutive public trei articole privind executarea silită pe teritoriul Uniunii Europene. Având în vedere diferențele dintre sistemele legislative care se găsesc pe teritoriul Uniunii Europene și faptul că cititorii publicației sunt interesați în special de procedurile din România și Spania, în prezentul articol voi explica procedura de executare silită pe teritoriul Spaniei, în completarea ediției trecute unde am explicat executarea silită pe teritoriul României, urmând ca în ediția următoare să explic procedura de executare silită pe teritoriul Uniunii Europene în dreptul internațional privat.\n\n\nÎn linii mari și în completarea noțiunilor generale explicate în articolul anterior, atunci când o hotărâre definitivă pronunțată de o instanță judecătorească nu este respectată de bună-voie de persoana obligată, reclamantul creditor poate depune o cerere de executare pentru a duce la îndeplinire executarea efectivă a deciziei judecătorești. De exemplu, dacă pârâtul a fost obligat prin hotărâre judecătorească să achite reclamantului o sumă de bani, iar pârâtul nu duce la îndeplinire acea obligație, reclamantul creditor va putea depune o cerere de executare prin care va solicita obligarea la plata efectivă a creanței de către debitor. Instanța va căuta bunurile și veniturile debitorului și va popri/pune sub sechestru aceste bunuri în vederea licitației, până la acoperirea datoriei.\n\n\nConform Codului de procedură civilă spaniol, executarea silită se poate solicita în mod direct atunci când avem o sentință definitivă, un acord arbitral sau de mediere înscris ca document autentic conform legislației privind medierea, sentințele care aprobă tranzacții sau acorduri obținute în cadrul procesului, actele autentice (notariale), polițele de contracte comerciale semnate de părțile contractului și funcționarul de Comerț competent, titlurile la purtător sau nominative, cupoane, certificate contabile emise în concordanță cu Legea pieței de valori, decizia de cantitate maximă reclamabilă în concept de indemnizație dictate în conformitate cu prevederile legale privind faptele acoperite de Asigurarea obligatorie de răspundere civilă.\n\n\nDe asemenea, când există o sentință care stabilește o indemnizație\n\n\ngenerală în materie de consum (de exemplu o asociație sau OCU – \nOganización de Consumidores y Usuarios\n solicită în instanță condamnarea lui X la plata unei indemnizații pentru încălcarea regulilor de consum), însă sentința privind plata indemnizației nu stabilește nominativ persoanele afectate, ci forma de stabilire a persoanelor afectate, aceste persoane pot beneficia de prevederile acelei sentințe colective și pot solicita executarea sentinței chiar dacă nu au fost parte în procesul de fond. Când ne referim la acte notariale, polițe de contracte comerciale, titlurile la purtător sau nominative, cupoane, certificate contabile emise în concordanță cu Legea pieței de valori, se va putea solicita executarea silită doar pentru cantitatea care depășește trei sute de euro.\n\n\nFără a ne limita la sentințe definitive, există și executarea provizorie care în anumite condiții, se poate realiza pentru a nu produce un prejudiciu ireparabil creditorului și care poate fi solicitată chiar dacă procesul continuă în apel. Însă această formă de executare trebuie folosită doar în cazurile în care există un risc real de imposibilitate de executare efectivă, având în vedere faptul că sentința în apel se poate schimba și în caz de întoarcere a executării silite efectuate, reclamantul executant provizoriu va trebui să achite daunele cauzate pârâtului executat provizoriu pentru prejudiciul cauzat. Sub nicio formă nu pot fi executate sentințele care se referă la procese de paternitate, maternitate, filiație, nulitate a căsătoriei, separare, divorț și similare, sentințele care obligă la emiterea unei declarații, nici cele care obligă la plata unei indemnizații provenite din sentințele care declară vulnerarea dreptului la onoare, intimitate, familie sau propria imagine.\n\n\nÎn Spania, autoritățile competente în materie de executare silită sunt Judecătoriile și nu există figura executorului judecătoresc, spre deosebire de România. În ceea ce privește competența teritorială, dacă titlul executoriu constă într-o decizie judecătorească, acord sau tranzacție judiciară, va fi competentă să execute Judecătoria care a pronunțat sentința, acordul sau tranzacția. Dacă titlul constă într-o decizie arbitrală sau de mediere, va fi competentă să execute Judecătoria din locul unde s-a dictat decizia arbitrală sau acordul de mediere. Pentru executarea altor titluri, se vor aplica regulile de competență generale (domiciliul pârâtului, locul imobilului etc.).\n\n\nPentru a solicita executarea silită este obligatorie reprezentarea în fața instanței de judecată prin avocat și \nprocurador\n, pentru procedurile în care a fost necesară reprezentarea în fața instanței de fond sau în executarea a unor sume superioare sumei de două mii de euro. În ceea ce privește costurile executării silite trebuie avut în vedere faptul că spre deosebire de România, nu se percepe o taxă de executare, însă trebuie achitate onorariile de avocat și \nprocurador\n.\n\n\nTermenul de prescripție care trebuie avut în vedere pentru solicitarea executării silite este de cinci ani de la data la care obligația ar fi trebuit să fie îndeplinită de către debitor, spre deosebire de România, unde termenul de prescripție este de doar trei ani.\n\n\nProcedura începe printr-o cerere de executare silită adresată judecătoriei competente, prin care se va solicita încuviințarea executării silite, adică acordul instanței de judecată pentru începerea procedurii de executare și se va propune modul de executare și măsurile de investigare a bunurilor/veniturilor. De asemenea, creditorul va trebui să indice bunurile debitorului dacă le cunoaște (de exemplu, cunoaște faptul că are un cont deschis la banca x, are o mașină, lucrează la fabrica y etc., pentru a facilita munca instanței de judecată).\n\n\nOdată aprobată executarea, judecătoria va emite un ordin de executare care va include datele părților, cantitatea solicitată și în aceeași zi se va emite o decizie prin care se vor determina măsurile executorii care se vor lua, măsurile privind investigarea bunurilor și cererea de plată către debitor. Aceste documente vor fi transmise atât creditorului, cât și debitorului. Dacă judecătoria competentă înțelege că nu sunt îndeplinite condițiile legale pentru executarea silită, va pronunța o decizie de respingere a executării. Această decizie este supusă apelului.\n\n\nDebitorul care nu este de acord cu executarea silită nu este lipsit de apărare în cadrul acestei proceduri, ci poate formula contestație la executare în termenul de 10 (zece) zile de la data la care a luat cunoștință de documentele de executare, însă doar pentru motivele expres prevăzute de lege privind titlul executoriu pe care se bazează executarea silită. Dacă instanța competentă admite contestația la executare, aceasta va dispune, după caz, anularea actului de executare sau modificarea acestuia, încetarea executării silite ori lămurirea titlului executoriu. Dacă se respinge contestația la executare, contestatorul va fi obligat la plata de cheltuielilor de judecată.\n\n\nDacă executarea silită este continuată, în momentul identificării bunurilor/veniturilor, se va recupera atât datoria principală, cât și onorariul avocatului care v-a reprezentat, precum și onorariul achitat \nprocuradorului.\n Sumele care nu erau exigibile la data începerii executării, care provin din același titlu de executare și care pe parcursul executării au devenit exigibile (cum este cazul pensiei alimentare care se achită lunar), pot fi introduse în procedura de executare în curs, actualizându-se astfel suma reclamată.\n\n\nȘi în legislația spaniolă există o serie de bunuri exceptate de la executarea silită prin lege, adică creditorul nu poate solicita scoaterea acestora la licitație spre exemplu. Acestea sunt bunurile de uz personal sau casnic indispensabile traiului debitorului și familiei sale și obiectele de cult, cărțile și instrumentele necesare exercitării profesiei dacă acestea nu sunt relevante pentru acoperirea datoriei.\n\n\nÎn ceea ce privește executarea veniturilor bănești, prin lege sunt stabilite limite în executarea acestora. Astfel, salariile, veniturile, pensiile sau alte venituri echivalente care nu depășesc salariul minim interprofesional nu pot fi poprite. Veniturile care depășesc această sumă pot fi poprite conform unei scale stabilite de lege. Dacă debitorul beneficiază de mai multe venituri, atunci acestea se adună și în funcție de suma totală se stabilește probabilitatea executării și procentul. Aceste prevederi nu sunt aplicabile în cazul obligării la plata pensiei alimentare, în acest caz fiind Judecătoria cea care va decide procentul sumei executate, fiind indiferent faptul că debitorul nu ajunge la salariul minim interprofesional.\n\n\nDacă sunteți debitor într-o procedură de executare în care s-a solicitat executarea creanțelor pe teritoriul Spaniei unde nu aveți bunuri de executat și vă aflați în România unde obțineți venituri, trebuie să aveți în vedere că faptul că reședința în alt stat nu vă salvează de la executare, creanțele datorate în Spania putând fi executate în alt stat, astfel cum voi explica în articolul următor.\n\n\nAutor: Avocat Ioana Bratuleanu (Madrid) – Colaborator voluntar la Occidentul Românesc\n\n\nAvocat ICAM specializat în Drept internațional\n\n\nTelefon 0034.642.308.360\n\n\nWeb: \nwww.brilawabogados.es\n\n\nE-mail: secretaria@brilawabogados.es\n\n\nFoto: bizlaw.md",
        "author": null,
        "date": "2022-08-25T11:03:20+02:00",
        "category": "Articole",
        "url": "https://occidentul-romanesc.com/avocat-ioana-bratuleanu-executarea-silita-in-uniunea-europeana-ii/",
        "region": "Spania"
    },
    {
        "title": "Avocat Ioana Brătuleanu: Executarea silită în Uniunea Europeană (III)",
        "content": "Pe parcursul a trei ediții consecutive public trei articole privind executarea silită pe teritoriul Uniunii Europene. Având în vedere diferențele dintre sistemele legislative care se găsesc pe teritoriul Uniunii Europene și faptul că cititorii publicației sunt interesați în special de procedurile din România și Spania, în articolele precedente am expus procedura de executare silită pe teritoriul României și a Spaniei, urmând ca în ediția aceasta să explic procedura de executare silită pe teritoriul Uniunii Europene în dreptul internațional privat.\n\n\nÎn completarea noțiunilor generale explicate în articolele anterioare, atunci când o hotărâre definitivă pronunțată de o instanță judecătorească nu este respectată de bună-voie de persoana obligată, reclamantul creditor poate depune o cerere de executare pentru a duce la îndeplinire executarea efectivă a deciziei judecătorești. Se poate întâmpla ca debitorul sau bunurile sale să se afle pe teritoriul unui stat de pe teritoriul Uniunii Europene, iar sentința care îl obligă să fie pronunțată de Judecătoria altui stat.\n\n\nDe exemplu, un cetățean român care în baza unui contract se obligă la plata unei sume de bani către un prestator de servicii pe teritoriul Spaniei, nu îndeplinește obligația de plată. Creditorul solicită în instanță îndeplinirea obligației, însă cetățeanul român se reîntoarce în România unde are diferite bunuri executabile. Creditorul va obține o hotărâre favorabilă pe teritoriul Spaniei, iar judecătoria spaniolă va căuta bunurile debitorului, însă dacă acesta și-a lichidat patrimoniul de pe teritoriul Spaniei, nu va putea recupera pierderile suferite.\n\n\nÎntrebările la care voi răspunde prin prezentul articol sunt: dacă aveți datorii pe teritoriul Spaniei, poate fi solicitată executarea obligației stabilite printr-un titlu executoriu în România? Pot fi urmărite și executate silit proprietățile debitorului care se află pe teritoriul altui stat? Dacă da, în ce condiții?\n\n\nLa nivel de drept internațional privat, în funcție de natura obligației de îndeplinit, se poate solicita executarea silită în baza unui titlu executoriu astfel cum a fost explicat în articolele precedente (sentință, acord de tranzacție, act autentic etc.), însoțit de un certificat de punere în executare eliberat de autoritățile competente în baza unui Regulament european care detaliază regulile de punere în executare a respectivei obligații prevăzute în titlul executoriu.\n\n\nPentru a stabili forma de executare și documentele necesare, trebuie să cunoaștem Regulamentul aplicabil speței noastre, existând numeroase regulamente privind recunoașterea și executarea unei sentințe cum ar fi cu titlu de exemplu în materia dreptului familiei: Regulamentul (CE) nr. 2201/2003 al Consiliului din 27 noiembrie 2003 privind competența, recunoașterea și executarea hotărârilor judecătorești în materie matrimonială și în materia răspunderii părintești, Regulamentul (CE) nr. 4/2009 al Consiliului din 18 decembrie 2008 privind competența, legea aplicabilă, recunoașterea și executarea hotărârilor și cooperarea în materie de obligații de întreținere; sau în materie civilă: Regulamentul (UE) nr. 1215/2012 al Parlamentului European și al Consiliului din 12 decembrie 2012 privind competența judiciară, recunoașterea și executarea hotărârilor în materie civilă și comercială, Regulamentul (CE) nr. 805/2004 al Parlamentului European și al Consiliului din 21 aprilie 2004 privind crearea unui Titlu Executoriu European pentru creanțele necontestate etc.\n\n\nÎn funcție de Regulamentul aplicabil în cauză, vom cunoaște și procedura de executare a obligației prevăzută în Sentință. De exemplu, în materia executării obligației de plată a pensiei alimentare prevăzute într-o sentință pronunțată de o Judecătorie din România se poate solicita executarea la Judecătoria competentă din Spania, în baza sentinței pe care a fost aplicată Apostila de la Haga și a unui certificat eliberat în baza Regulamentului aplicabil. Procedura de punere în executare este cea prevăzută de statul de executare, în exemplul prezentat fiind procedura spaniolă, fiind astfel necesară reprezentarea de către un avocat și a unui \nprocurador\n, astfel cum am explicat în articolul referitor la executarea silită pe teritoriul Spaniei.\n\n\nÎn cazul în care Sentința de obligare la plata pensiei alimentare a fost pronunțată în Spania, de către o judecătorie spaniolă, iar debitorul (sau bunurile sale) se află în România, creditorul va putea cere executarea obligației pe teritoriul României în baza acelorași documente, însă cererea se va adresa executorului judecătoresc competent și va urma regulile de procedură civilă prevăzute de legislația românească pentru executarea obligației stabilite prin sentință.\n\n\nStatul în care se pronunță o hotărâre privind obligația la plata unei pensii alimentare capătă o importanță deosebită atunci când interesele părților nu reflectă interesul minorului, iar una dintre părți dorește eludarea prevederilor legislației unui stat membru. De exemplu, legislația spaniolă prevede pe lângă pensia alimentară mai mare și obligarea debitorului la plata a cincizeci la sută din cheltuielile extraordinare cum ar fi cheltuieli medicale care nu sunt acoperite de Sistemul de Asigurări Sociale (ochelari, dentist, medicamente), precum și alte cheltuieli imprevizibile pe care un părinte le poate avea cu minorul.\n\n\nÎn legislația română se obține în general doar un procent din veniturile debitorului în cazul în care acesta lucrează sau un procent din salariul minim pe economie în cazul în care nu se cunosc veniturile acestuia. Când debitorul lucrează în alt stat și refuză prezentarea documentelor privind veniturile, sentința va fi cu siguranță în defavoarea creditorului. Regulamentul aplicabil ne va indica dacă sentința se poate executa în mod direct sau sunt necesare alte demersuri prealabile pentru punerea acesteia în executare cum ar fi procedura de recunoaștere a sentinței la Judecătoria competentă din statul de executare.\n\n\nRecunoașterea sentinței este necesară atunci când regulamentul aplicabil nu permite executarea directă și consideră necesară verificarea condițiilor în care s-a pronunțat respectiva hotărâre. Este cazul mai ales al măsurilor privind răspunderea părintească (când autoritatea părintească este exclusivă și se dorește obținerea pașaportului copilului minor fără consimțământul celuilalt părinte, ducerea la îndeplinire a regimului de vizite stabilit etc.).\n\n\nProcedura de recunoaștere în statul de executare a obligației constă doar în verificarea îndeplinirii acestor condiții prevăzute de lege și sub nicio formă nu poate modifica titlul executoriu. De menționat este faptul că această procedură va fi abrogată și din Regulamentul 2201/2003 privind competența, recunoașterea și executarea hotărârilor judecătorești în materie matrimonială și în materia răspunderii părintești, urmând ca executarea să se realizeze în mod direct, fără a fi necesare alte proceduri prealabile.\n\n\nIeșind din sfera dreptului familiei și intrând în sfera civil-comercială, găsim Regulamentul (CE) nr. 805/2004 privind crearea unui Titlu Executoriu European pentru creanțele necontestate, care oferă posibilitatea executării expres a unei sentințe pronunțate într-un alt stat membru prin intermediul emiterii unui titlul executoriu european. Acesta este un certificat care însoțește o hotărâre judecătorească, o tranzacție judiciară sau un act autentic și care permite libera circulație a hotărârii, tranzacției sau actului în cauză în Uniunea Europeană. Certificatul constituie un „pașaport judiciar european” pentru hotărâri judecătorești, tranzacții judiciare și acte autentice care se referă la o creanță necontestată.\n\n\nO creanță se consideră necontestată în cazul în care debitorul a recunoscut-o în mod expres acceptând-o sau recurgând la o tranzacție care a fost aprobată de o instanță judecătorească sau încheiată în fața unei instanțe judecătorești în cursul unei proceduri judiciare; sau în cazul în care debitorul nu i s-a opus niciodată, în conformitate cu normele de procedură ale statului membru de origine, în cursul procedurii judiciare; sau în cazul în care debitorul nu s-a prezentat sau nu a fost reprezentat în cadrul unei ședințe de judecată privind această creanță după ce a contestat-o inițial în cursul procedurii judiciare, cu condiția ca atitudinea sa să fie asimilabilă unei recunoașteri tacite a creanței sau a faptelor invocate de creditor în temeiul legislației statului membru de origine; sau în cazul în care debitorul a recunoscut-o în mod expres într-un act autentic.\n\n\nDe asemenea, Regulamentul nr. 1215/2012 privind hotărârile în materie civilă și comercială urmărește să faciliteze accesul la justiție, în special prin furnizarea de reguli privind recunoașterea și executarea rapidă și simplă a hotărârilor în materie civilă și comercială pronunțate în statele membre. De multe ori suntem întrebați dacă în cazul contractării unui împrumut bancar sau al unui credit ipotecar, în caz de neplată, dacă banca/instituția de credit poate căuta și executa silit bunurile debitorului din România, unde de obicei se găsește cel puțin un imobil moștenire de la părinții debitorului.\n\n\nDeși răspunsul poate părea la prima vedere unul simplu și anume că instituțiilor de credit nu le convine din punct de vedere economic să investească într-o procedură de executare pe teritoriul României, adevărul este că legislația europeană se află în continuă schimbare, facilitând din ce în ce mai mult punerea în executare pe teritoriul altui stat a titlurilor executorii, astfel că foarte probabil vom vedea astfel de proceduri și asupra bunurilor debitorilor de pe teritoriul României.\n\n\nAutor: Avocat Ioana Brătuleanu (Madrid) – Contributor voluntar la Occidentul Românesc\n\n\nAvocat ICAM specializat în Drept internațional\n\n\nTelefon 0034.642.308.360\n\n\nWeb: \nwww.brilawabogados.es\n\n\nE-mail: \nsecretaria@brilawabogados.es",
        "author": null,
        "date": "2022-08-25T11:02:58+02:00",
        "category": "Articole",
        "url": "https://occidentul-romanesc.com/avocat-ioana-bratuleanu-executarea-silita-in-uniunea-europeana-iii/",
        "region": "Spania"
    },
    {
        "title": "Avocat Ioana Bratuleanu: Omologarea și echivalarea studiilor urmate în România, pe teritoriul Spaniei",
        "content": "Studiile urmate în România nu sunt recunoscute automat în Spania, ci este necesar să urmați un proces de verificare și validare a acestora conform normativei statului de reședință. Omologarea sau echivalarea acestora pe teritoriul Spaniei este foarte importantă, dat fiind faptul că pot mări șansele găsirii unui loc de muncă sau în cazul în care doriți să vă continuați studiile. De asemenea, când vă înscrieți ca persoană în căutarea unui loc de muncă (\ndemandante de empleo\n) la Ocuparea forțelor de muncă, vi se solicită specificarea studiilor echivalate în sistemul spaniol, neținându-se cont de cele neechivalate.\n\n\nOmologarea studiilor se împarte în două mari categorii: studii preuniversitare (gimnaziu, liceu, postliceală) și studii universitare (licență, master, doctorat). Includerea într-o categorie sau alta determină procedura de urmat, documentele necesare, precum și taxele ce trebuie achitate.\n \n\n\nCare este diferența dintre omologare și echivalare?\n În primul rând, trebuie diferențiată omologarea de echivalare. Omologarea diplomelor străine presupune recunoașterea valabilității oficiale pe teritoriul Spaniei, în raport cu diploma spaniolă echivalentă. De exemplu, dacă se omologhează diploma de 10 (zece) clase, aceasta va corespunde diplomei de \nEducación Secundaria Obligatoria\n. Dacă se omologhează diploma de Bacalaureat, aceasta va corespunde diplomei de \nBachiller\n și se va recunoaște nivelul de studii ca atare.\n\n\nÎn schimb, echivalarea studiilor urmate în străinătate permite doar continuarea  studiilor într-un centru școlar spaniol, nu recunoașterea nivelul de studii ca atare. De exemplu, pentru a intra la universitate se cere echivalarea diplomei de Bacalaureat și vă va folosi doar pentru a intra la universitate, nu și pentru recunoașterea nivelului de studii pe teritoriul Spaniei.\n \n\n\nCe studii se pot omologa sau echivala?\n Studiile urmate trebuie să fie în primul rând studii oficiale din țara de origine (acreditate de Ministerul Educației și Învățământului), trebuie să fie finalizate în întregime (fără nici un fel de restanțe) și trebuie să existe echivalență între studiile ce se cer a fi omologate și studiile corespunzătoare din sistemul spaniol, atât ca nivel academic, cât și ca durată și conținut.\n \n\n\nCăror studii din sistemul preuniversitar spaniol corespund studiile străine?\n Diploma de \nEducación Secundaria Obligatoria\n se obține dacă ați studiat timp de 10 (zece) ani în Spania și dă acces la studii de bacalaureat sau școli postliceale. Corespunde studiilor de învățământ obligatoriu din România, adică școala primară, secundară și primii doi ani de liceu. Astfel, omologarea diplomei recunoaște nivelul studiilor de 10 (zece clase), iar echivalarea dă dreptul la urmarea studiilor de bacalaureat.\n\n\nDiploma de \nBachillerato\n se obține după terminarea celor 12 (doisprezece) ani de școală și dă accesul la Universitate. Astfel, omologarea recunoaște nivelul studiilor de bacalaureat, iar echivalarea dă dreptul la urmarea studiilor universitare. Atenție însă, omologarea acestora în cazul în care nu s-a promovat examenul de bacalaureat nu este posibilă. Se va omologa la nivelul de \nEducación Secundaria Obligatoria\n și va fi necesară fie la promovarea examenului de bacalaureat, fie puteți accede la cursuri de formare profesională.\n\n\nȘcoala postliceală din sistemul de învățămân spaniol corespunde celor două cicluri formative: Gradul Mediu care dă diploma de Tehnic sau Gradul Superior care dă diploma de Tehnic Superior. Studiile artistice profesionale de muzică și dans, care dau diploma de Tehnic, precum și gradul mediu și superior de arte plastice și design, care dau diploma de Tehnic sau Tehnic Superior. Studiile artistice superioare sunt echivalente studiilor universitare. La fel și în cazul studiilor sportive.\n\n\nEste foarte important să știți ce doriți să solicitați pentru ca omologarea sau echivalarea să se facă în mod corect, la gradul de studii cel mai înalt posibil, conform studiilor urmate.\n \n\n\nCum se solicită omologarea sau echivalarea studiilor?\n Pentru a începe procedura de omologare sau echivalare a studiilor trebuie să prezentați cererea la Registru, împreună cu documentele privind studiile și dovada de plată a taxei corespunzătoare. Documentele privind studiile trebuie traduse în limba spaniolă de către un traducător autorizat în Spania și nu este necesară aplicarea Apostilei de la Haga pentru studiile urmate pe teritoriul Uniunii Europene. Termenul de rezolvare al dosarelor este de 3 (trei) luni în cazul studiilor preuniversitare.\n \n\n\nCe se întâmplă în cazul studiilor universitare?\n În ceea ce privește studiile universitare, procedura privind omologarea, echivalarea sau convalidarea diplomelor de arhitect, inginer, licențiat, arhitect tehnic, inginer tehnic și diplomat, este prevăzută de Decretul Lege 967/2014, din 21 noiembrie.\n\n\nOmologarea se poate solicita doar pentru studiile care dau accesul la o profesie prevăzută în Anexa 1 din această lege, omologare fără de care nu s-ar putea accede la profesie, cum ar fi medici, veterinari, infirmieri, dentiști, farmaciști, arhitecți etc. Însă atenție, pentru unele profesii este posibilă condiționarea omologării de promovarea anumitor cursuri, practică profesională etc., în cazul în care programul formativ urmat nu corespunde pe deplin cu programul formativ spaniol. Pentru îndeplinirea acestor condiții se acordă un termen de 6 (șase) ani (articolul 16 alineatul 5 din textul legal citat anterior).\n\n\nEchivalarea se poate solicita fără probleme, însă aceasta nu dă acces la exercitarea profesiei în Spania, este de fapt o recunoaștere a studiilor la modul general. Convalidarea studiilor presupune recunoașterea parțială a unor studii cu scopul de a parcurge celelalte studii în sistemul universitar spaniol.\n\n\nDe exemplu, dacă se solicită convalidarea cursurilor urmate la facultatea de Drept din România, se vor recunoaște parte din cursurile promovate, iar restul cursurilor se vor urma la facultatea de Drept spaniolă, unde apoi se va obține diploma de Licențiat în Drept, se va urma Masterul de Acces în Avocatură și se va realiza examenul național pentru a intra în profesia de avocat.\n\n\nPentru fiecare profesie în parte, trebuie studiat tipul de procedură ce trebuie urmat în funcție de scopul ce se dorește a fi obținut (continuarea studiilor, recunoașterea nivelului de studii sau accesul în profesie). Termenul de soluționare al dosarelor în acest caz este de 6 (șase) luni, iar în cazul în care solicitarea a fost acceptată, se va elibera o Diplomă sau un Certificat de echivalare.\n\n\nAutor: Avocat Ioana Bratuleanu (Madrid) – Colaborator voluntar la Occidentul Românesc\n\nAvocat ICAM specializat în Drept internațional\n\nTelefon 0034.642.308.360\n\nWeb: \nwww.brilawabogados.es\n\nE-mail: \nsecretaria@brilawabogados.es\n\n\nFoto: smallbusiness.co.uk",
        "author": null,
        "date": "2022-08-25T11:05:21+02:00",
        "category": "Articole",
        "url": "https://occidentul-romanesc.com/avocat-ioana-bratuleanu-omologarea-si-echivalarea-studiilor-urmate-in-romania-pe-teritoriul-spaniei/",
        "region": "Spania"
    },
    {
        "title": "Avocat Ioana Bratuleanu: Ștergerea antecedentelor penale în România și Spania",
        "content": "Întrebarea multor clienți care au avut de-a face cu legea penală se referă la cazierul judiciar pe care aceștia l-au dobândit și mai exact: cum scapă de infracțiunile înscrise în cazierul judiciar? Se șterg automat la îndeplinirea pedepsei sau trebuie să solicite ștergerea acestora? Fie că se solicită un loc de muncă pentru care este necesară demonstrarea inexistenței unor antecedente penale cum ar fi în cazul locurilor de muncă cu minorii, fie că se dorește obținerea naționalității spaniole sau pentru că pur și simplu se dorește uitarea unei probleme pentru care deja s-a îndeplinit o pedeapsă, orice cetățean are dreptul și poate, la o anumită perioadă de timp de la îndeplinirea pedepsei (de închisoare cu executare, cu suspendare sau amendă penală și pedepse accesorii), să solicite ștergerea antecedentelor penale. În articolul de luna aceasta voi explica pe larg la cât timp se poate și cum se solicită ștergerea antecedentelor penale, atât în România, cât și în Spania, cu caracter general.\n\n\nÎn primul rând, pentru consultarea antecedentelor penale din România se poate solicita prin intermediul misiunii diplomatice din zona de care aparțineți adeverința de cazier judiciar care se eliberează în aceeași zi, în limba română și spaniolă, nefiind necesară apostilarea acesteia conform prevederilor art. 2 din Regulamentul (UE) 2016/1191 al Parlamentului European și al Consiliului din 6 iulie 2016, privind promovarea liberei circulații a cetățenilor prin simplificarea cerințelor de prezentare a anumitor documente oficiale în Uniunea Europeană și de modificare a Regulamentului (UE) nr. 1024/2012.\n\n\nDe acord cu prevederile articolului 9 din Legea nr. 290/2004 privind cazierul judiciar, republicată, în ceea ce privește persoanele fizice, în cazierul judiciar se înscriu date privind: pedepsele, măsurile de siguranță și educative, pronunțate prin hotărâri judecătorești definitive; renunțarea sau amânarea aplicării pedepsei, începerea, întreruperea și încetarea executării pedepselor și a măsurilor educative, suspendarea sub supraveghere a executării pedepsei, înlocuirea, eșalonarea și achitarea amenzii penale; amnistia, grațierea, prescripția executării pedepsei, reabilitarea, caracterul politic al condamnării; pedepsele și măsurile pronunțate prin hotărâri penale definitive de instanțele judecătorești din străinătate, precum și măsurile luate prin actele efectuate de organele judiciare penale din străinătate, dacă aceste hotărâri au fost recunoscute de organele române competente; hotărârile definitive care impun rectificări în cazierul judiciar; extrădarea.\n\n\nPersoanele fizice înscrise în cazierul judiciar sau cu privire la care s-au făcut notări provizorii se scot din evidenţă dacă se află în una dintre următoarele situaţii: dacă faptele pe care le-au săvârşit nu mai sunt prevăzute de lege ca infracţiuni; dacă a intervenit reabilitarea judecătorească sau de drept; dacă a intervenit amnistia; dacă au fost condamnate la pedeapsa amenzii sau la o pedeapsă privativă de libertate de cel mult 3 ani şi au trecut 20 de ani de la data rămânerii definitive a condamnării; dacă au decedat; dacă s-a dispus renunţarea la urmărire penală sau clasarea faţă de ele ori s-a pronunţat o hotărâre definitivă de achitare sau de încetare a procesului penal; dacă a trecut un an de la data executării măsurii educative; dacă au trecut 2 ani de la data când s-a pronunţat o hotărâre definitivă de amânare a aplicării pedepsei şi nu s-a dispus revocarea sau anularea amânării aplicării pedepsei conform art. 88 sau 89 din Codul penal; dacă au trecut 5 ani de la data aplicării uneia dintre sancţiunile cu caracter administrativ prevăzute de art. 91 din Legea nr. 15/1968 privind Codul penal, republicată, cu modificările şi completările ulterioare.\n\n\nCazul cel mai comun în dreptul românesc este cel al reabilitării de drept sau la cerere, prin intermediul instanței de judecată. Astfel, la împlinirea termenului de 3 ani prevăzut la art. 165 din Codul penal, dacă persoana condamnată nu a mai săvârșit o altă infracțiune, autoritatea care ține evidența cazierului judiciar va șterge din oficiu mențiunile privind pedeapsa aplicată condamnatului. Articolul 165 din Codul penal prevede că reabilitarea are loc de drept în cazul condamnării la pedeapsa amenzii, la pedeapsa închisorii care nu depășește 2 ani sau la pedeapsa închisorii a cărei executare a fost suspendată sub supraveghere, dacă în decurs de 3 ani condamnatul nu a săvârșit o altă infracțiune.\n\n\nPentru celelalte cazuri, persoana interesată trebuie să prezinte o cerere la instanța de judecată. În ceea ce privește reabilitarea la cerere, articolul 166 din Codul penal prevede că persoana condamnată poate fi reabilitată, la cerere, de instanță, după împlinirea următoarelor termene:\n\n\n\n\na) 4 ani, în cazul condamnării la pedeapsa închisorii mai mare de 2 ani, dar care nu depășește 5 ani;\n\n\nb) 5 ani, în cazul condamnării la pedeapsa închisorii mai mare de 5 ani, dar care nu depășește 10 ani;\n\n\nc) 7 ani, în cazul condamnării la pedeapsa închisorii mai mare de 10 ani sau în cazul pedepsei detențiunii pe viață, comutată sau înlocuită cu pedeapsa închisorii;\n\n\nd) 10 ani, în cazul condamnării la pedeapsa detențiunii pe viață, considerată executată ca urmare a grațierii, a împlinirii termenului de prescripție a executării pedepsei sau a liberării condiționate.\n\n\n\n\nÎn ceea ce privește antecedentele penale de pe teritoriul Spaniei, acestea pot fi consultate prin cerere adresată către Ministerul de Justiție la orice registru comun al administrației publice sau prin internet, pe pagina Ministerului (\nhttps://sede.mjusticia.gob.es/es/tramites/certificado-antecedentes\n), dacă dispuneți de certificat digital sau Cl@ve Pin.\n\n\nÎn ceea ce privește ștergerea antecedentelor penale în Spania, acest demers se realizează prin cerere către Minister, înregistrată în același mod ca pentru solicitarea certificatului de antecedente explicat anterior – prin registru, dacă se îndeplinesc condițiile pentru aprobarea cererii cum ar fi să nu se fi comis altă infracțiune de la data condamnării primei infracțiuni și să se fi îndeplinit termenele prevăzute de lege.\n\n\nÎn ceea ce privește termenele la care se poate solicita ștergerea, trebuie să avem în vedere împlinirea următoarelor termene:\n\n\n\n\nȘase luni pentru pedepsele ușoare;\n\n\nDoi ani pentru pedepsele care nu depășesc doisprezece luni și pentru cele impuse pentru infracțiunile imprudente;\n\n\nTrei ani pentru pedepsele mai puțin grave inferioare la trei ani;\n\n\nCinci ani pentru restul de pedepse mai puțin grave egale sau superioare la trei ani;\n\n\nZece ani pentru pedepsele grave.\n\n\n\n\nDupă cum vedem, ștergerea antecedentelor depinde de tipul de pedeapsă (ușoară, mai puțin gravă până la doisprezece luni, mai puțin gravă sau gravă); unde trebuie să cunoaștem ce fel de pedeapsă s-a aplicat în sentința care ne interesează și unde se încadrează aceasta. Cu titlu de exemplu, este o infracțiune gravă privarea autorității părintești sau pedeapsa cu închisoarea mai mult de cinci ani, este o infracțiune mai puțin gravă pedeapsa cu închisoarea de la trei luni la cinci ani sau privarea dreptului de a conduce un autovehicul timp de un an și o zi până la opt ani, precum și interzicerea comunicării cu victima timp de șase luni până la cinci ani, amenda penală de mai mult de trei luni; și sunt pedepse ușoare privarea dreptului de a conduce autovehicule de la trei luni la un an, amenda penală de până la trei luni, munca în folosul comunității până la treizeci de zile.\n\n\nAvând în vedere că termenul pentru solicitarea ștergerii antecedentelor penale poate fi uneori dificil de calculat din cauza pedepselor principale și accesorii impuse de natură diferită, recomandăm consultarea unui avocat pentru efectuarea acestor demersuri, pentru a vă asigura astfel că antecedentele vor fi șterse definitiv din cazierul dumneavoastră judiciar.\n\n\nAutor: Avocat Ioana Bratuleanu (Madrid) – Colaborator voluntar la Occidentul Românesc\n\n\nAvocat ICAM specializat în Drept internațional\n\n\nTelefon 0034.642.308.360\n\n\nWeb: \nwww.brilawabogados.es\n\n\nE-mail: \nsecretaria@brilawabogados.es\n\n\nFoto: gfhfut.blogspot.com",
        "author": null,
        "date": "2022-08-25T11:04:15+02:00",
        "category": "Articole",
        "url": "https://occidentul-romanesc.com/avocat-ioana-bratuleanu-stergerea-antecedentelor-penale-in-romania-si-spania/",
        "region": "Spania"
    },
    {
        "title": "Avocat Ioana Brătuleanu: Transcrierea actelor de stare civilă în România",
        "content": "Actele de stare civilă, cum ar fi nașterea, căsătoria ori decesul înregistrate în străinătate trebuie transcrise la serviciul public comunitar local de evidență a persoanelor sau la primăria unității administrativ-teritoriale la care solicitantul își are domiciliul în România, în termen de 6 luni de la întoarcerea în țară sau de la primirea din străinătate a certificatului de stare civilă.\n\n\nAșa prevede articolul 41 alineatul 3 din Legea nr. 119 din 16 octombrie 1996, cu privire la actele de stare civilă, republicată, actele de stare civilă ale cetățenilor români, întocmite de autoritățile străine, având putere doveditoare în țară numai dacă sunt înscrise sau transcrise în registrele de stare civilă române.\n\n\nCe presupune transcrierea?\n Transcrierea certificatelor și a extraselor de stare civilă se efectuează cu aprobarea primarului unității administrativ-teritoriale de la locul de domiciliu al solicitantului, cu avizul prealabil al serviciului public comunitar județean de evidență a persoanei. Cetățeanul român este obligat ca, în termen de 6 luni de la întoarcerea în țară sau de la primirea din străinătate a certificatului sau a extrasului de stare civilă, să ceară transcrierea acestor acte la serviciul public comunitar local de evidență a persoanelor sau la primăria unității administrativ-teritoriale în a cărei rază domiciliază.\n\n\nCe se întâmplă dacă nu solicitați transcrierea?\n Constituie contravenție neprezentarea certificatelor/extraselor de stare civilă/extraselor multilingve ale actelor de stare civilă eliberate de autoritățile străine ofițerului de stare civilă din cadrul serviciului public comunitar local de evidență a persoanelor sau al primăriei unității administrativ-teritoriale ori a misiunii diplomatice sau al oficiului consular al României competent, pentru transcrierea în registrele de stare civilă române, în termenele prevăzute de lege.\n\n\nCe acte se pot transcrie?\n Cum am menționat anterior, actele care trebuie transcrise sunt nașterea, căsătoria și decesul. Despre alte acte, cum ar fi sentința de divorț ori schimbarea numelui voi detalia ulterior.\n\n\nUnde se poate solicita transcrierea?\n Pentru a înregistra nașterea unui copil minor al cărui certificat de naștere a fost eliberat de către instituțiile străine, ori căsătoria cu un cetățean străin încheiată la primăria din străinătate, precum și în cazul decesului în străinătate, cetățenii români au posibilitatea de a solicita transcrierea la Consulatul României cel mai apropiat de locul de reședință, cu programare prealabilă pe pagina econsulat.ro.\n\n\nTranscrierea actelor de stare civilă se poate solicita și în România, la serviciul public comunitar local de evidență a persoanelor sau la primăria unității administrativ-teritoriale la care solicitantul își are domiciliul.\n\n\nCe acte sunt necesare pentru transcrierea unui certificat de naștere eliberat de autoritățile spaniole?\n Pentru trancrierea certificatelor de naștere sunt necesare următoarele documente:\n\n\n1. Certificatul de naştere spaniol eliberat de Registrul Civil spaniol, iar pentru a evita orice probleme vă recomandăm să prezentați Extras multilingv al certificatului de naștere al copilului, eliberat de autoritățile spaniole  (\ncertificado plurilingüe\n)\n, acesta fiind acceptat fără a fi necesară aplicarea Apostilei de la Haga, nu expiră (ca în cazul certificatelor normale care sunt valabile doar 3 luni) și nici nu trebuie tradus;\n\n\n2. Certificatele de naştere ale părinţilor, în original. În cazul în care unul dintre părinți este cetățean străin, certificatul de naștere al acestuia trebuie tradus și legalizat;\n\n\n3. Certificatul de căsătorie românesc, în original (pentru părinții căsătoriți);\n\n\n4. Certificatul de naștere sau de căsătorie cu mențiunea divorțului și a numelui purtat în urma divorțului, în cazul în care unul dintre părinți este divorțat;\n\n\n5. Cărţile de identitate ale părinţilor, valabile, în original și fotocopie.\n\n\nProbleme pot apărea în cazul în care unul dintre părinți nu dorește eliberarea certificatului de naștere românesc și astfel nu se poate prezenta documentul său de identitate original și nici certificatul de naștere în original. În aceste cazuri, ca și în cazul pașapoartelor eliberate fără acordul unuia dintre părinți, trebuie să se pronunțe instanța de judecată.\n\n\nSpre deosebire de autoritățile italiene, de exemplu, unde se poate solicita și obține transcrierea certificatului de naștere doar pe baza actului de naștere spaniol și a documentelor de identitate ale solicitantului cetățean italian. Personal, consider că se impune o schimbare legislativă urgentă pentru a facilita obținerea actelor de identitate ale minorilor născuți în străinătate, legislație care să fie adaptată la necesitățile și problemele actuale ale cetățenilor români din străinătate, primând în tot cazul interesul superior al copilului, în acord cu legislația internațională.\n\n\nAltă problemă des întâlnită este transcrierea unui certificat de naștere eliberat de autoritățile spaniole, unde la rubrica tatălui apare numele tatălui biologic al copilului, însă mama este în continuare căsătorită cu o altă persoană sau este divorțată, însă nu a efectuat înscrierea divorțului în România. În acest caz, cum am explicat pe larg în alt articol și un voi intra din nou în detalii aici, va fi necesară introducerea unei acțiuni în tăgada paternității în România, în fața instanței de judecată competente. Însă de ce se întâmplă acest lucru? Pentru că în România, Codul civil stabilește o prezumție de paternitate în favoarea soțului mamei, iar mama apare ca fiind căsătorită.\n\n\nÎn același caz, al transcrierii certificatelor de naștere ale copiilor minori, dacă părinții s-au căsătorit în fața autorităților străine, trebuie să transcrie întâi certificatul de căsătorie și abia apoi vor putea transcrie certificatul de naștere al minorului.\n\n\nCe acte sunt necesare pentru transcrierea certificatului de căsătorie eliberat de autoritățile spaniole?\n Pentru trancrierea certificatelor de căsătorie sunt necesare următoarele documente: certificatul de căsătorie spaniol eliberat de Registrul Civil, certificatele de naştere ale soţilor, cărţile de identitate ale soţilor, certificatul de căsătorie sau de naștere cu mențiunea divorțului și a numelui purtat în urma divorțului, în cazul în care unul dintre soți este divorțat; certificatul de naștere sau de căsătorie cu mențiunea desfacerii căsătoriei prin decesul soțului, în cazul persoanelor văduve.\n\n\nCe acte sunt necesare pentru transcrierea certificatul de deces eliberat de autoritățile spaniole?\n Pentru trancrierea certificatelor de deces sunt necesare următoarele acte: certificatul de deces spaniol eliberat de Registrul Civil, certificatul de naștere al persoanei decedate, certificatul de căsătorie al persoanei decedate, paşaportul românesc şi cartea de identitate ale persoanei decedate, cartea de identitate a solicitantului.\n\n\nCum procedăm cu sentințele de divorț pronunțate în străinătate, decizii privind schimbarea numelui ori stabilirea regimului matrimonial de separare de bunuri efectuată la un notar spaniol?\n Înregistrarea acestor acte nu se poate efectua la Consulat deoarece constituie mențiuni pe cele trei certificate principale care se pot solicita: naștere, căsătorie și deces. Dat fiind că înregistrarea acestora trebuie să urmeze o procedură specială, transcrierea acestora se poate realiza doar în fața instituțiilor competente din România, personal sau prin împuternicit cu procură specială.\n\n\nAutor: \nAvocat Ioana Bratuleanu (Madrid)\n – Colaborator voluntar la Occidentul Românesc\n\n\nAvocat ICAM specializat în Drept internațional\n\n\nTelefon 0034.642.308.360\n\n\nWeb: \nwww.brilawabogados.es\n\n\nE-mail: \nsecretaria@brilawabogados.es",
        "author": null,
        "date": "2022-08-25T11:05:05+02:00",
        "category": "Articole",
        "url": "https://occidentul-romanesc.com/avocat-ioana-bratuleanu-transcrierea-actelor-de-stare-civila-in-romania/",
        "region": "Spania"
    },
    {
        "title": "„Bancă pentru lectură – așează-te să citești!”",
        "content": "Primăria Madridului\n, prin departamentul de Cultură, Turism și Sport și departamentul de Economie, Inovație și Ocupare, lansează campania de promovare a lecturii, \n„Bancă pentru lectură – așează-te să citești!”\n cu scopul de a promova gustul și pasiunea pentru lectură în toate formatele sale, în special în formatul tipărit, campanie pentru se vor plasa bănci în formă de carte în punctele strategice ale orașului, în colaborare cu editura \nPenguin Random House\n.\n\n\nViceprimarul \nBegoña Villacís\n și delegații \nAndrea Levy\n și \nMiguel Ángel Redondo\n au prezentat această campanie în Plaza de Cibeles, lângă chioșcul de pe Paseo del Prado, unde a fost amplasată cartea „Invisible” de \nEloy Moreno.\n\n\nAvând ca scop de bază celebrarea \nZilei Internaționale a Cărții\n, la 23 aprilie, precum și \nTârgurile de Carte din Madrid\n și \nTârgul de Carte Antică de Primăvară\n, timp de trei luni, în oraș vor fi distribuite 20 de bănci, se vor crea spații de lectură și puncte de întâlnire în aer liber în jurul băncilor gigantice, pe care vor invita trecătorii să se așeze pentru a citi sau a asculta o lectură. Băncile sunt concepute ca elemente nepermanente, care pot fi mutate, precum și conținutul și tema lor.\n\n\n\n\nScopul acestei inițiative este de a promova cultura în jurul cărții și de a o face un element care servește pentru a citi și invită trecătorii la o pauză, în agitația orașului, pe o bancă în formă de carte. Lectura nu numai că hrănește imaginația, dar și promovează concentrarea și dezvoltă abilitățile de comunicare, ajută la înțelegerea sentimentelor și gândurilor altora, indiferent dacă vin de la persoane reale sau fictive.\n\n\nFiecare bancă este dedicată operei unui autor diferit și este amplasată în apropierea librăriilor unde se poate cumpăra cartea sau a bibliotecilor municipale unde se poate citi gratuit. Ambele instituții se alătură inițiativei ca agenți culturali care furnizează materiale de lectură, cu scopul de a revitaliza activitățile bibliotecilor municipale și al micilor librării specializate din oraș. Un cod QR pe fiecare bancă poate fi folosit pentru a accesa informații despre facilitățile culturale și comerciale ale Madridului.\n\n\nA consemnat: \nZoe Stoleru Martí\n – OR\n\n\nFoto: Editura Penguin Random House",
        "author": null,
        "date": "2023-04-23T19:23:40+02:00",
        "category": "Cultură",
        "url": "https://occidentul-romanesc.com/banca-pentru-lectura-aseaza-te-sa-citesti/",
        "region": "Spania"
    },
    {
        "title": "Barcelona, printre principalele destinații de schi ale companiei britanice Jet2.com",
        "content": "Compania aeriană britanică \nJet2.com\n și-a extins programul de schi pentru Paște (aprilie 2022) adăugând frecvențe la Geneva (Elveția) de la mai multe aeroporturi britanice și o nouă rută din orașul Bristol (Regatul Unit). Compania a făcut această mișcare ca răspuns la o cerere care a crescut considerabil, după ce guvernul elvețian a încetat să mai solicite teste Covid negative de la călătorii complet vaccinați, precizează tourinews.\n\n\nSpania, singura poartă de acces pentru britanici în Andorra\n\n\nDupă cum afirmă însăși compania, această prelungire se va realiza datorită „cererii puternice” pe care o primesc de la adepții acestui sport de iarnă. Oferta Jet2.com include opt destinații clasice pentru schi sau snowboard: Barcelona (cu destinația finală Andorra); Chambéry, Grenoble și Lyon în Franța; Salzburg și Innsbruck în Austria; Geneva (Elveția) și Torino (Italia).\n\n\n„Cele opt destinații de schi pe care le avem la vânzare în această iarnă arată extrem de populare și este evident că și iubitorii sporturilor de zăpadă își doresc ca sezonul de schi să dureze cât mai mult posibil. Ca răspuns la aceasta, ne extindem programul de schi de Paște pentru a oferi clienților și mai multe opțiuni pentru a ajunge pe cele mai bune pârtii din Europa”\n, a declarat Steve Heapy, CEO al Jet2.com și Jet2holidays.\n\n\nA consemnat: Zoe Stoleru Martí – OR\n\n\nInformații și foto: tourinews",
        "author": null,
        "date": "2022-01-27T13:14:04+02:00",
        "category": "Spania",
        "url": "https://occidentul-romanesc.com/barcelona-printre-principalele-destinatii-de-schi-ale-companiei-britanice-jet2-com/",
        "region": "Spania"
    },
    {
        "title": "Benidorm (Alicante) este un „paradis” pentru turiștii britanici",
        "content": "Încetul cu încetul, orașul Benidorm (Alicante) își recuperează cota turistică și se apropie deja de cifrele anterioare pandemiei. După instabilitatea cauzată de Brexit și coronavirus, turiștii britanici recâștigă încrederea în această destinație de coastă, care este considerată în această perioadă un „paradis”, având rata de incidență mai mică de 50 de infecții la 100.000 de locuitori.\n\n\n„Avem o incidență sub 50 și suntem un paradis în comparație cu ceea ce au englezii în țara lor. Pe lângă faptul că nu sunt aceleași infecții ca înainte, acum nu există spitalizări sau decese și sunt aproape toți locuitorii vaccinați”\n, a declarat pentru ABC, Toni Mayor, președintele grupului hotelier HOSBEC.\n\n\nDe asemenea, ochii sectorului turistic sunt fixați la o anumită dată. Pe 4 octombrie, Regatul Unit își va elimina lista de chihlimbar și își va atenua restricțiile, stabilind ca cerințe pentru călătorie un certificat de vaccinare cu un program complet și un test rapid. Prin urmare, începând cu luna octombrie, sosirea turiștilor britanici pe Costa Blanca este de așteptat să crească considerabil.\n\n\nA consemnat: Zoe Stoleru Martí – OR\n\n\nFoto: deblauwevogel.be",
        "author": null,
        "date": "2021-09-25T17:07:26+02:00",
        "category": "Spania",
        "url": "https://occidentul-romanesc.com/benidorm-alicante-este-un-paradis-pentru-turistii-britanici/",
        "region": "Spania"
    },
    {
        "title": "Biblioteca Prichindeilor își lansează oficial site-ul – Un nou pas pentru comunitatea românească din diaspora",
        "content": "Biblioteca Prichindeilor\n, un proiect dedicat promovării lecturii în limba română pentru copii, își lansează oficial \nwebsite\n-ul, marcând un nou capitol în dezvoltarea acestei inițiative comunitare. Fondată în timpul pandemiei, de la schimburi de cărți între părinți și cititori entuziaști, Biblioteca Prichindeilor a evoluat rapid într-o rețea internațională de biblioteci românești. Astăzi, \nAsociația Biblioteca Prichindeilor\n are 23 de sedii în diverse țări, printre care și \nSpania\n, unde funcționează biblioteci în \nComunitatea Madrid\n, \nTarragona\n, \nBilbao \nși \nLa Rioja\n.\n\n\nProiectul \nBiblioteca Prichindeilor\n a început modest în timpul pandemiei, cu schimburi de cărți între părinți români din Praga, și a evoluat într-o rețea internațională de biblioteci. De la înființarea sa, inițiativa a crescut, având acum 23 de sedii și 26 de bibliotecare dedicate, care muncesc neîncetat pentru a aduce literatură română de calitate copiilor din întreaga lume.\n\n\nLansarea site-ului oficial \nwww.bibliotecaprichindeilor.com\n oferă o platformă centralizată unde părinții și copiii pot descoperi evenimentele organizate, recomanda cărți, și găsi resurse valoroase pentru promovarea lecturii de calitate în limba română. Coordonatorul din Comunitatea Madrid, \nOana Darie\n, alături de echipa formată din \nRuxandra Bojiță\n, \nMagdalena Matei\n și \nAndreea Crainic\n subliniază că acest site reprezintă un spațiu virtual „acasă” pentru comunitățile din întreaga lume care susțin acest proiect.\n\n\n„Am muncit intens pentru a crea acest site. Cu toate că nu este perfect, suntem extrem de mândre de tot ce am realizat până acum. Am început cu schimburi simple de cărți între mame și am ajuns să construim o adevărată rețea de biblioteci. Vrem să împărtășim aceste cunoștințe cu alți părinți și să promovăm literatura de calitate pentru copii”\n, a declarat \nOana Darie\n.\n\n\nBiblioteca Prichindeilor invită toți iubitorii de carte pentru copii să viziteze site-ul și să descopere resursele și informațiile disponibile. De asemenea, se bucură de orice sprijin în promovarea acestui proiect important pentru comunitatea românească din Spania. Pentru mai multe informații vizitați: \nwww.bibliotecaprichindeilor.com\n\n\nBiblioteca Prichindeilor\n este o rețea de biblioteci românești dedicată promovării literaturii de calitate pentru copii în limba română. Înființată în timpul pandemiei, inițiativa a crescut rapid și acum include 23 de sedii internaționale și o echipă dedicată de bibliotecare.\n\n\nA consemnat: Occidentul Românesc\n\n\nSursă informații și foto: Asociația Biblioteca Prichindeilor",
        "author": null,
        "date": "2024-09-16T17:30:21+02:00",
        "category": "Diaspora",
        "url": "https://occidentul-romanesc.com/biblioteca-prichindeilor-isi-lanseaza-oficial-site-ul-un-nou-pas-pentru-comunitatea-romaneasca-din-diaspora/",
        "region": "Spania"
    },
    {
        "title": "Bilbao: Reuniunea ministerială informală privind Consumatorii, Industria și Piața Internă",
        "content": "În perioada \n24-25 iulie\n a.c., a avut loc la \nBilbao\n, în cadrul \nPreședinției spaniole a Consiliului Uniunii Europene\n, reuniunea ministerială informală privind Consumatorii, Industria și Piața Internă. România a fost reprezentată de către ministrul economiei, antreprenorialului și turismului, \nȘtefan Radu Oprea\n, care a condus delegația țării noastre.\n\n\nÎn cadrul discuțiilor, ministrul român a subliniat complementaritatea economiilor românească și spaniolă, evidențiind că aceasta deschide drumul către crearea de sinergii și explorarea de noi domenii de cooperare între cele două țări. România și Spania împărtășesc o lungă istorie de colaborare în diverse sectoare, iar această reuniune ministerială a oferit oportunitatea de a consolida și dezvolta această relație de colaborare.\n\n\nLa eveniment au participat, de asemenea, ambasadorul României în Regatul Spaniei, \nGeorge Bologan\n, și secretarul de stat din Ministerul de Externe din Spania, \nPascual Navarro\n. Întrevederile dintre oficialii români și spanioli au avut ca scop abordarea unor subiecte prioritare pentru țara noastră, precum și identificarea de modalități de promovare a unui consum durabil și responsabil, susținerea dezvoltării industriale și consolidarea pieței interne europene.\n\n\n\n\nPe marginea reuniunii, ministrul Ștefan Radu Oprea s-a întâlnit cu \nDidier Reynders\n, Comisarul European pentru Justiție, cu atribuții privind protecția consumatorului. Cei doi oficiali au discutat mai multe subiecte de interes comun, relevante pentru România.\n\n\nAceastă reuniune ministerială informală a constituit o oportunitate valoroasă pentru schimbul de idei și experiență între statele membre ale Uniunii Europene, demonstrând angajamentul acestora de a lucra împreună pentru dezvoltarea sustenabilă și prosperitatea întregii Europe.\n\n\nCu ocazia prezenței sale la Bilbao, ambasadorul George Bologan s-a întâlnit și cu consulul general Marian Popescu. În cadrul întrevederii, ambasadorul a apreciat activitatea, organizarea și relațiile cu autoritățile locale ale Consulatului pe zona de competență.\n\n\nMinisterul economiei, antreprenorialului și turismului rămâne dedicat promovării intereselor României la nivel european și consolidării parteneriatelor strategice cu alte state membre ale Uniunii Europene, inclusiv cu Spania, în beneficiul cetățenilor și economiei ambelor țări.\n\n\nA consemnat: \nOccidentul Românesc\n\n\nSursa: \nAmbasada României în Regatul Spaniei",
        "author": null,
        "date": "2023-07-28T17:13:57+02:00",
        "category": "Politică",
        "url": "https://occidentul-romanesc.com/bilbao-reuniunea-ministeriala-informala-privind-consumatorii-industria-si-piata-interna/",
        "region": "Spania"
    },
    {
        "title": "Blue Air: Bucureşti – Sevilla, mult mai aproape de tine!",
        "content": "La 21 iunie a.c., odată cu debutul perioadei estivale, a avut loc inaugurarea rutei aeriene Bucureşti – Sevilla, rută operată pe acest tronson de o companie aeriană românească.\n\n\nPentru a marca acest moment, a fost organizat un eveniment inaugural găzduit de aeroportul Internațional San Pablo Sevilla, la care au participat alături Bogdan Stănescu, consul general al României la Sevilla, Sergio Millanes directorul aeroportului, reprezentanți ai guvernului local (Junta de Andaluzia) și ai primăriei Sevilla.\n\n\nInaugurarea acestei rute se înscrie în eforturile celor prezenți de a intensifica conectivitatea între capitala României și cea a Comunității autonome Andaluzia, în beneficiul cetățenilor români și spanioli, care doresc să călătorească pe această rută dar, în același timp, poate constitui și un catalizator pentru dezvoltarea de noi domenii de cooperare între cele două destinații. Zborurile București – Sevilla vor fi operate cu două frecvenţe pe săptămână.",
        "author": null,
        "date": "2022-06-27T20:13:42+02:00",
        "category": "Spania",
        "url": "https://occidentul-romanesc.com/blue-air-bucuresti-sevilla-mult-mai-aproape-de-tine/",
        "region": "Spania"
    },
    {
        "title": "Bogații Spaniei vor fi taxați pentru combaterea inegalităţii",
        "content": "Coaliţia de stânga care formează guvernul Spaniei a anunţat planuri de creştere a cheltuielilor sociale, dar şi a impozitelor asupra companiilor şi celor bogaţi în ceea ce reprezintă o distanţare decisivă de lungă perioadă cu bugete de centru-dreapta, scrie Financial Times.\n\n\nPropunerile de buget au fost dezvăluite de Pedro Sánchez, premierul socialist, şi de Pablo Iglesias, partenerul său de coaliţie din gruparea Podemos, din stânga radicală.\n\n\nGuvernul, care susţine de mult timp că inegalitatea este mai mare în Spania decât media UE şi că impozitele încasate de stat sunt mai mici, intenţionează să majoreze investiţiile publice cu 10%, până la 240 miliarde de euro, în mare parte prin cheltuieli mai mari pentru sistemul de sănătate, protecţie socială, educaţie şi cercetare.\n\n\nPlanul presupune creşterea impozitului pe profit, a impozitului pe venit pentru cei care câştigă mai mult de 200.000 de euro şi impozitul pe moştenire pentru proprietăţi în valoare mai mare de 10 milioane euro. De asemenea, guvernul doreşte să reducă scutirile fiscale pentru pensiile private.\n\n\n„După lovitura puternică dată de pandemie, am putea recurge la tăieri şi austeritate sau, în schimb, ne putem ridica şi merge înainte“, a spus Sánchez.\n\n\n„Acest buget optează pentru a doua cale şi de aceea include cele mai mari investiţii publice, în special investiţii sociale, din istoria noastră.“ El a adăugat că bugetul va aduce Spania în mod decisiv către o tranziţie spre energie curată, spre o digitalizare mai mare şi un sistem social mai echitabil care să consolideze egalitatea de gen.",
        "author": null,
        "date": "2020-10-30T09:48:39+02:00",
        "category": "Spania",
        "url": "https://occidentul-romanesc.com/bogatii-spaniei-vor-fi-taxati-pentru-combaterea-inegalitatii/",
        "region": "Spania"
    },
    {
        "title": "„Bolero” ist eine Ansammlung liebgewonnener Erinnerungen, die ich in Spanien aufsammeln durfte",
        "content": "„Der Reihe nach habe ich zahlreiche Völker jeweils vergöttert und gehasst, aber niemals ist mir in den Sinn gekommen, den Spanier, der ich selbst liebend gerne gewesen wäre, abzulehnen. (Emil Cioran)\n\n\nDie in Siebenbürgen geborene und deutsch aufgewachsene gebürtige Rumänin \nGabriela Căluțiu Sonnenberg\n erhielt 1992 ihren Doktortitel in Handels- und Tourismusökonomie in Rumänien, an der Akademie für Wirtschaftswissenschaften in Bukarest. Seit dem Jahre 1998 wohnt und arbeitet sie in Spanien. Als Journalistin und Autorin mit Schwerpunkt Prosa, spezialisierte sie sich auf Übersetzungen für Deutsch, Englisch und Spanisch. Sie ist sowohl Mitglied des Rumänischen Journalistenverbandes, wie auch des hiesigen Vereins der Tourismusredakteure und –Autoren, beziehungsweise der Rumänischen Schriftsellerliga. An der Costa Blanca nimmt sie aktiv an den Treffen der deutschsprachigen Gruppe „Literatur- und Kulturfreunde Costa Blanca” teil.\n\n\nEhrenamtlich arbeitet sie seit über sieben Jahren als Senior Editor für die rumänische Zeitung Occidentul Românesc in Spanien und ist Spanienkorrespondentin des rumänischen Tourismusmagazins „România Pitorească”. Weitere Verantwortungsbereiche als Redakteurin verschiedener rumänischer Publikationen – zum Beispiel in Irland, Kanada, Australien, USA, Neuseeland und Zypern – sowie Mitgliedschaften in mehreren Jurys, ergänzt durch ihre zahlreichen Auszeichnungen, vervollständigen das Bild ihres weit gefächerten Engagements im Bereich der Publizistik und Literatur.\n\n\nSeit 2015 übersetzt Gabriela Căluțiu Sonnenberg unter Leitung des belgischen Poeten Germain Droogenbroodt die Gedichte des Projekts „Gedicht der Woche” (eine Initiative der Stiftung Ithaca aus Altea, die sich der weltweiten Verbreitung guter, moderner Lyrik  widmet).\n\n\nPünktlich zu Weihnachten erschien Gabrielas´ neuestes Buch: „Bolero” und wurde in schwindelerregender Höhe des 29-sten Stocks des Suitopia-Hotels von Calpe vorgestellt. \n\n\nDie grandios anmutende Mittelmeerkulisse verlieh diesem Ereignis besonders viel Charme und Glanz und inspirierte einige der anwesenden Gäste, diesen Ort als beste Adresse für eine baldige Gala der „anerkanntesten Rumänen im Ausland“ in Betracht zu ziehen… Das Buch „Bolero” gestaltet sich wie ein sensibles Detailbild Spaniens, geschrieben im exzellenten Stil einer Gabriela in Bestform, die uns die faszinierendsten Facetten ihrer Wahlheimat offenbart. Es handelt von einem geschichtsträchtigen Spanien, geprägt von berühmten Umzügen, all dies eingebettet in der traumhaft schönen, spektakulären iberischen Landschaft. \n\n\nOccidentul Românesc: Wie kam es, dass du nach Spanien ausgewandert bist und was bedeutet diese Land für dich?\n\n\nGabriela Căluțiu Sonnenberg\n: Elf Jahre nach dem Fall des Eisernen Vorhangs, während eines Urlaubes bei Freunden, die ein Haus an der Costa Blanca besaßen, lernte ich meinen späteren Ehemann kennen. Als gebürtiger Deutscher, der bereits aus eigener Überzeugung nach Spanien umgesiedelt war, schwärmte er von diesem wunderbaren Land. Seine Begeisterung übertrug sich blitzschnell auch auf mich. Ein paar Monate später heirateten wir. Ich folgte ihm nach Spanien und…da sind wir immer noch: zwei „Ausländer im Ausland” die bald auf zwei Jahrzehnte gemeinsamen Lebens in Spanien zurückblicken können. Wie es aussieht, stehen die Sterne für eine ähnliche Zukunft günstig, was uns natürlich sehr freut.\n\n\nOccidentul Românesc: Welche Momente waren für dich am schwersten zu bewältigen, bezüglich des Einlebens und der Anpassung in und an Spanien? \n\n\nGabriela Căluțiu Sonnenberg\n: Im Laufe dieser fast zwanzig Jahre gab es einige schwere Zeiten, wie zum Beispiel das Platzen der Immobilienblase, aber diese Wendepunkte galten für alle, nicht nur für uns. Wir haben das große Glück, dass wir in einer Gegend leben, die durchaus ausländerfreundlich eingestellt ist. Dieses „Europa für Alle” macht sich überall angenehm bemerkbar, Menschen, Behörden, öffentliches Leben, alles gibt einem das Gefühl, am richtigen Platz zu sein, wo einem stets geholfen wird. Wenn man dazu auch noch die spanische Sprache beherrscht, wie in unserem Fall, dann fallen auch die letzten Hürden. Ich kann von keiner Diskriminierung sprechen. Als Ausländer ist man hier den Einheimischen praktisch gleichgestellt.\n\n\nPersönlich habe ich nur mit mir selbst manchmal gehadert, besonders in den Anfangszeiten, als ich mich ständig sehr müde fühlte. Es hat eine Weile gedauert bis ich erkannte, dass meine Erschöpfung einen mentalen Grund hatte: mein Gehirn war unentwegt mit dem Aufnehmen, Übersetzen, Verarbeiten, Zuordnen und Einsortieren zahlreicher Eindrücke beschäftigt. Meine gesamte „Speicherkapazität” war mit den Bemühungen, ein entsprechendes Resultat in der jeweils erforderlichen Sprache zu liefern, komplett ausgelastet.\n\n\nIch verfügte zwar über die Fähigkeit, mich in fünf Sprachen auszudrücken, aber der gesamte Apparat, welcher diese  Bereiche untereinander verlinkte war noch nicht „geölt”. \n\n\nDreißig Jahre Leben in Rumänien hatten mich einiges gelehrt, aber das meiste was ich wusste war reine Theorie. Im praktischen Leben hatte ich gewaltige Lücken, die mich aus dem „Ostseits unserer Naivität”, wie der Schriftsteller Gabriel Liiceanu dieses Unwissen beschreibt, immer wieder einholten.\n\n\nBis heute muss ich Schmunzeln wenn ich an die Panik zurückdenke, die mich kurz nach der Ankunft in Spanien packte, als die Sozialisten die Wahlen gewannen. Komplett aufgelöst kam ich nach Hause und riss die Koffer aus den Schränken raus, fest davon überzeugt dass wir erneut fliehen müssten, bevor die Kommunisten an die Macht kämen. Mein Mann konnte sich vor lauter Lachen kaum noch einfangen…\n\n\nVon ihm habe ich sehr vieles gelernt. Jahrelang lebte ich wie inmitten eines Crashkurses in der Disziplin „Richtig-die-Welt-Verstehen” und der Lernprozess macht mir auch heute immer noch Spaß.\n\n\nZurück zu den Krisenmomenten eines Auswanderers: ich glaube der jetzige, historische Zeitpunkt bedeutet für uns alle die größte Herausforderung der wir jemals begegnet sind. Sie wird unser gesamtes Anpassungspotential in Anspruch nehmen. Das hat weniger mit Spanien zu tun. Mehr geht es um die weltumspannende Situation. Wir befinden uns auf einer großen Kreuzung. Die Geschichte marschiert uns schon voraus; es wird hart sein, mit ihr Schritt zu halten. \n\n\nOccidentul Românesc: Was genau gefällt dir am meisten an Spanien?\n\n\nGabriela Căluțiu Sonnenberg\n: Das Klima, die Menschen, die Landschaft, die Sprache.\n\n\nOccidentul Românesc: Welches Bild haben, deiner Meinung nach, die Spanier über die Rumänen?\n\n\nGabriela Căluțiu Sonnenberg\n: Ein erstaunlich gutes Bild, trotz Aussetzern, die durch Kleinganoven und eine Handvoll Verbrecher verursacht werden. Ihre Verbrechen richten allerdings nicht größeren Schaden an als die die von Menschen anderer Nationalitäten verübt werden. Die Rumänen besitzen die Gabe, sich relativ schnell beliebt zu machen, da sie leicht Spanisch lernen und sich bestens damit auskennen, ein bescheidenes Leben in ein lebenswertes zu verwandeln, indem sie sich kleine, alltägliche Freuden machen. \n\n\nDie Bescheidenheit der materiellen Mittel wird sozusagen durch einen Reichtum an immateriellen Mitteln bekämpft.\n\n\nDazu kommt noch die Tatsache, dass in Spanien der Begriff „Armut“ nicht unbedingt negativ besetzt wird. Vielmehr zählt hier ein fröhliches, offenes Wesen und die Hilfsbereitschaft, alles  Eigenschaften die den Rumänen eigen sind.\n\n\nIn Spanien gibt es keine öffentliche Ablehnung gegenüber den rumänischen Einwanderern, so wie es zum Beispiel in Italien oder an der Peripherie von Paris der Fall ist. Vielmehr ärgert man sich in Spanien über die einheimische Korruption und die Machtübergriffe der Politiker, die große Summen veruntreuen. Für den geplagten Mitstreiter, der sich um ein dezentes Leben bemüht und mit ehrlicher Arbeit sein Brot verdient empfindet der Spanier eher Sympathie, egal welcher Nationalität dieser auch angehört.\n\n\nDie Rumänen genießen hier den Ruf eines fleißigen, friedlichen und stolzen Völkchens. Ich gestehe, letztes kommt für mich etwas unerwartet, da man uns traditionell eher zur Zurückhaltung erzogen hat. Doch wenn ich an die doppelte Deutung des spanischen Wortes Stolz denke  – orgullo – welches zugleich als Übermut verstanden werden kann, merke ich was sie meinen. Es ist durchaus üblich, dass sich die Rumänen manchmal vor lauter Tatendrang überschätzen, beziehungsweise ihren Nachholbedarf unterschätzen. Das kommt vielleicht durch die etwas einseitige Weltsicht, die uns leider Gottes unter jahrzehntelanger Isolation eingeflößt wurde. Wir arbeiten an der Beseitigung dieser Vorprägung…\n\n\nOccidentul Românesc: Du hast zahlreiche Artikel und sogar Bücher über Spanien geschrieben. Vor Kurzem ist eines deiner Lieblingsbücher erscheinen, „Bolero”. Was kannst du über den Inhalt des Buches sagen, welches war der Grund warum du es geschrieben hast?\n\n\nGabriela Căluțiu Sonnenberg\n: „Bolero” ist für mich eine Ansammlung liebgewonnener Erinnerungen, die ich in Spanien aufsammeln durfte. Das Buch ist als Folge meiner jahrelangen Zusammenarbeit mit Publikationen wie „Occidentul Românesc”, „România Pitorească” und „Curtea de la Argeș” entstanden. Die Herausgeber  dieser Zeitschriften ermutigten mich, Spanien so zu beschreiben, wie es uns heutzutage im gelebten Alltag erscheint, fernab von klischeehaftigen Meinungen. So kommt es, dass bekannte Themen wie Corrida, Flamenco, Semana Santa oder Fallas, in einem neuen Licht betrachtet, ganz anders erscheinen. Ähnlich wie der Schriftsteller Octavian Paler am Ende seiner Mexiko-Reise bemerkte „ihr habt nicht verstanden, dass ich nicht in Mexiko war, sondern in einem Land, das diesen Namen trägt”, behaupte auch ich, dass „Bolero” nicht ein Buch über Spanien ist, sondern über ein Land das diesen Namen trägt, ein Land das ich Tag für Tag  mit allen Sinnen erlebe.\n\n\nDie Tatsache dass „Bolero” im namhaften Verlag România Pitorească als Teil einer Reihe von Bergbüchern erschienen ist erfüllt mich mit Stolz und Freude, denn ich bin bekanntlicherweise ein ausgesprochener Fan der Berge.\n\n\nOccidentul Românesc: Welche Bedeutung hat Rumänien noch für dich, als deutsche Staatsbürgerin und langjährige Residentin von Spanien?\n\n\nGabriela Căluțiu Sonnenberg\n: Spanien ist das Bett in dem mein Leben am besten fließt. Hier kann ich mich am besten entwickeln und Kraft sammeln. Es macht mich glücklich und ich bin dafür sehr dankbar, am Ufer des legendären Mare Nostrum leben zu dürfen, an einem Ort dessen Namen ein bisschen nach „gut” auf lateinisch klingt (obwohl „Benissa „eigentlich einen arabischen Ursprung hat). Auch unsere Urbanisation, Baladrar, trägt einen Namen dessen literarische Resonanz mich inspiriert. Trotzdem wird das kräftige Licht der Mittelmeerküste niemals meine anderen zwei geliebten Länder – Rumänien und Deutschland – verdrängen. Ich trage beide weiter mit, in Herz und Gedanken, ja sogar in meinem doppelten Namen, den ich bewusst beibehalten habe, auch wenn es mir klar ist, dass er sich etwas holprig anhört. Schließlich heißt „Familienname“ auf Castellano „appellido” und ich verstehe dies wörtlich, als Appell zur steten Wachsamkeit. Ich stehe zu „meinen” drei Ländern, in Kraft und Tat.\n\n\nRumänien ist und wird immer meine Heimat bleiben, Vaterland und Kindheitssitz, Dinge die mir niemand mehr wegnehmen kann, Land der Erinnerungen. Die meisten davon waren gut. Deutschland hingegen ist die großzügige Wahlheimat, die mir ihre Tore bedenkenlos aufmachte und mir eine Vielfalt von Chancen zur Vervollständigung meiner Persönlichkeit anbot. Dort fühle ich mich in Sicherheit und dafür bleibe ich meiner Adoptivtheimat zutiefst verbunden und dankbar.\n\n\nMan kann sagen, dass ich ein dreifaches Leben führe, doch schließlich ist jeder von uns dreigeteilt: Leib, Herz und Seele wohnen dicht beieinander. Ich glaube, mein Herz wohnt in Rumänien, mein Kopf hingegen arbeitet in Deutschland, währen alles was von meinem sichtbaren Wesen ausgeht, in Spanien zur Bestform aufläuft. Ich hoffe dass ich auch weiterhin über genügend Kraft verfügen werde, um diese drei spannenden, kaleidoskopischen Lebensbereiche harmonisch miteinander verbinden zu können.\n\n\nAutorin und Fotoquelle: Kasandra Kalmann Năsăudean",
        "author": null,
        "date": "2018-01-04T15:34:14+02:00",
        "category": "Articole",
        "url": "https://occidentul-romanesc.com/bolero-ist-eine-ansammlung-liebgewonnener-erinnerungen-die-ich-in-spanien-aufsammeln-durfte/",
        "region": "Spania"
    },
    {
        "title": "Bruce Springsteen și The E Street Band în concert la Barcelona",
        "content": "Faimosul star rock american \nBruce Springsteen\n și formația sa \nThe E Street Band\n și-au demonstrat talentul cunoscut la nivel mondial și popularitatea, vineri seara, \n28 aprilie\n, într-un prim concert extraordinar cu casa închisă la \nStadionul Olimpic din Barcelona\n (Estadi Olímpic Lluís Companys), eveniment la care au participat aproape 60.000 de oameni.\n\n\nTurneul din 2023\n marchează revenirea lui Bruce Springsteen și a The E Street Band, după ce turneul lor The River în Australia, care a durat 14 luni, s-a încheiat în februarie 2017. Springsteen a declarat că, după șase ani, \n„nu mai am răbdare să îi revăd pe fanii noștri incredibili și loiali”.\n\n\nConcertul de vineri seara, 28 aprilie, desfășurat pe Stadionul Olimpic din Barcelona, este primul din cele două concerte pe care starul american le susține în capitala catalană, unde va reveni duminică, \n30 aprilie\n pentru cel de-al doilea concert, de asemenea, cu biletele epuizate.\n\n\nLa concertul de vineri seara, 28 aprilie, au fost prezente și personalități americane: fostul președinte al SUA, \nBarack Obama\n și soția sa, \nMichelle Obama\n și regizorul \nSteven Spielberg\n, care au sosit la Barcelona, joi, 27 aprilie și au vizitat mai multe locuri emblematice înainte de concert, precum Sagrada Familia, faimoasa bazilică proiectată de Antoni Gaudí și muzeul Picasso.\n\n\n\n\nFamilia Obama și Spielberg au urmărit concertul de vineri seara într-o „capsulă” de siguranță pregătită special pentru ei, aproape de scenă, după ce au refuzat să fie așezați în loja unde au fost prezenți oficiali locali.\n\n\nTe voi purta cu mine până la sfârșit!\n\nSprijinit de muzicienii din trupă și îmbrăcat în negru, The Boss a deschis concerul de vineri seara cu „Ghosts” și „Letter to You”, de pe albumul Letter to You (2020), și a continuat cu hituri precum „Prove It All Night” de pe albumul Darkness on the Edge of Town (1978).\n\n\nPe scenă, \nBruce Springsteen\n a fost însoțit de chitariștii \nNils Lofgren\n și \nPatti Scialfa\n (soția lui Springsteen); \nRoy Bittan\n la pian și sintetizator; \nCharlie Giordano\n la clape; basistul \nGarry Tallent\n; bateristul \nMax Weinberg\n; saxofonistul \nJake Clemons\n; \nSoozie Tyrell\n la vioară, chitară și vocaluri de acompaniament, și desigur, \nStevie Van Zandt\n (Little Steven), voce.\n\n\n\n\nDe la „The promised land” la o versiune a The Commodores\n\n\nBruce Springsteen\n a continuat să cucerească cei aproape 60.000 de participanți în prima seară de concert de pe Stadionul Olimpic din Barcelona, cu alte mari hituri precum „The promised land” și „Out in the street”, în timpul cărora muzicienii și-au demonstrat virtuozitatea, urmate de „Kitty’s back” și o versiune a piesei „Nightshift” de la The Commodores, în timpul căreia Springsteen și-a așezat chitara jos și a dansat cu participanții din primele rânduri.\n\n\n\n\nÎn fața unui public entuziasmat și loial, cu mii de oameni așteptând la coadă încă de joi pentru a intra pe stadion, Springsteen a cântat „Human touch”, „The E Street Shuffle” și „Mary’s place”, iar la intrarea pe scenă a strigat: \n„Catalonia, Barcelona, ​​vă iubim, vă iubim, vă iubim!”\n \n\n\nSpectacolul a continuat într-o atmosferă extrem de caldă și primitoare, muzicienii unindu-și forțele pentru o interpretare a piesei „Pay me my money down”, originară de la The Weavers, înainte de a emoționa publicul cu „Last man standing” pe care Springsteen a introdus-o în repertoriu, rememorându-și începuturile în muzică și evidențiind \n«Importanța de a trăi „aici” și „acum”»\n.\n\n\n\n\nTe voi purta cu mine până la sfârșit!\n, a declarat Bruce Springsteen referindu-se la publicul prezent, atingându-și pieptul în timp ce cânta „Backstreets”, și a continuat să-l captiveze interpretând piesa „Because the night” a lui Patti Smith, ocazie cu care Stevie Van Zandt a excelat la Estadi Olímpic Lluís Companys din Barcelona cu un solo puternic și lung la chitară, urmat de „She’s the one”, „Wrecking ball” și „The rising”.\n\n\nDupă ce a păstrat „Glory days” și „Dancing in the dark” pentru finalul grandios, Bruce Springsteen și The E Street Band au încheiat prima seară a concertului de pe Estadi Olímpic Lluís Companys din Barcelona, unde vor reveni duminică, 30 aprilie, pentru cel de-al doilea concert, de asemenea, cu biletele epuizate.\n\n\n\n\nCu acest dublu concert din Catalonia, Bruce Springsteen, în vârstă de 73 de ani, se întoarce la Barcelona după șapte ani de când a cântat la Camp Nou, în cadrul turneului său \nThe River\n, și o face în luna în care se împlinesc 42 de ani de la primul său concert la Barcelona, în 1981.\n\n\nDupă dubla întâlnire în Barcelona, The Boss își va continua turneul în Dublin (Irlanda), Paris (Franța), Ferrara, Roma (Italia), Amsterdam, Landgraaf (Olanda), Zurich (Elveția) și Gothenburg (Suedia), printre alte orașe, înainte de a încheia turneul european pe 25 iulie la Monza (Italia).\n\n\nCină la Amar\n\nDupă concertul de vineri seara, 28 aprilie, familia Obama și familia Spielberg au servit cina cu muzicianul american Bruce Springsteen și soția acestuia, la \nRestaurantul Amar\n, situat în interiorul \nHotelului Palace\n din Barcelona. Mai târziu, Pol Perelló, șeful ospătarilor restaurantului, a postat o fotografie pe Instagram confirmând că familia Obama, Spielberg și Springsteen au luat cina în Amar.\n\n\n\n\nRestaurantul Amar\n din incinta \nHotelului El Palace\n, condus de bucătarul \nRafa Zafra\n a fost inaugurat în primăvara anului 2022 și este specializat în pește și fructe de mare de top. Meniul include stridii, care sunt pregătite în opt moduri diferite, și icre.\n\n\nA consemnat: Kasandra Kalamann Năsăudean – Occidentul Românesc",
        "author": null,
        "date": "2023-05-01T10:40:55+02:00",
        "category": "Cultură",
        "url": "https://occidentul-romanesc.com/bruce-springsteen-si-the-e-street-band-in-concert-la-barcelona/",
        "region": "Spania"
    },
    {
        "title": "Bunurile comune după divorțul pronunțat în Spania și numele purtat în timpul căsătoriei",
        "content": "Am prezentat în articolele anterioare diverse materiale despre divorțul internațional, măsurile ce pot fi prevăzute în aceste sentințe, recunoașterea sentințelor străine în România, precum și regimurile matrimoniale ce se pot alege la căsătorie, iar în acest material voi explica câteva dintre efectele divorțului asupra separării bunurilor achiziționate în timpul căsătoriei în Spania sau în România și ce se întâmplă cu numele purtat în timpul căsătoriei.\n\n\nÎn ceea ce privește \nbunurile dobândite în timpul căsătoriei\n, în funcție de tipul de divorț ales, se poate solicita instanței de judecată să decidă asupra mai multor aspecte care vă pot scuti de cheltuieli suplimentare și timp pierdut. Și mă refer aici la divorțul de comun acord. În cazul acestui tip de divorț se încheie o Convenție de către ambii soți prin care, de comun acord, stabilesc termenii divorțului. În această Convenție în mod obligatoriu se vor prevedea și măsurile privind minorii, dacă aceștia au avut copii minori. Beneficiul acestui tip de divorț constă în costurile reduse, având în vedere că se angajează un singur avocat care va reprezenta ambele părți, iar timpul de soluționare este considerabil mai redus. Așadar, părțile în cadrul acestei proceduri vor stabili termenii divorțului, iar dacă părțile au și bunuri dobândite în timpul căsătoriei, se poate solicita separarea acestor bunuri în cadrul aceleiași proceduri.\n\n\nRecomandăm procedura de comun acord în Spania în primul rând pentru costurile sale reduse, pentru lipsa taxelor de timbru judiciar care se achită spre exemplu în România, și pentru timpul redus în care se soluționează cererea. În Convenția încheiată de către părți, fiind de comun acord, se pot împărți atât bunurile și datoriile aflate pe teritoriul Spaniei, precum și cele aflate pe teritoriul României, obținând o singură sentință. De exemplu, dacă un cuplu ce decide să se despartă are în momentul separării, în Spania: un apartament, un contract de împrumut ipotecar, o mașină și pe teritoriul României două mașini, o societate pe acțiuni și un împrumut personal, toate aceste bunuri se pot împărți după cum convin părțile în cadrul aceleiași proceduri de divorț în Spania, iar apoi vor face efectivă sentința în România prin procedura de recunoaștere a sentinței spaniole.\n\n\nDacă divorțul nu este de comun acord, atunci cheltuielile cresc considerabil, având în vedere că fiecare parte va trebui să își aleagă propriul apărător și să achite onorariile aferente, iar timpul de soluționare va fi unul prelungit dat fiind faptul că în primul rând se pronunță divorțul și măsurile privind minorii, dacă aceștia există, și abia apoi trebuie făcută o nouă solicitare de inventariere a bunurilor dobândite în comun pe timpul căsătoriei și lichidarea acestora ținând cont de solicitările părților.\n\n\nLucrurile se complică și mai mult când există o proprietate în comun pentru care s-a contractat un împrumut ipotecar, pentru că deși prima intenție este de a vinde imobilul pentru a achita datoria, de multe ori părțile dacă ajung până aici într-o procedură contencioasă, în general nu cad de acord să vândă cu bună înțelegere, iar imobilul se va scoate la licitație publică unde se va obține un preț mai mic decât valoarea sa reală, preț care de multe ori nu este de ajuns pentru a achita datoria ipotecară. Astfel, părțile vor rămâne și fără proprietate și cu datorii neachitate.\n\n\nTocmai din aceste motive insist pe divorțul de comun acord în care părțile să ajungă la înțelegere privind bunurile dobândite în tipul căsătoriei și să împartă ceea ce au obținut împreună cu pierderile economice minime.\n\n\nÎn ceea ce privește numele purtat de către soți în timpul căsătoriei și \nrevenirea soției la numele avut anterior sau păstrarea numelui \natunci când divorțul se solicită în fața instanței spaniole, această solicitare poate fi introdusă în Convenție și ratificată în fața instanței de judecată doar în cadrul procedurii de divorț de comun acord. În cazul divorțului contencios o astfel de solicitare nu se susține în fața instanței de judecată pentru că legea națională nu poate fi invocată doar în parte conform Regulamentelor europene aplicabile. Așadar, și din acest punct de vedere recomandăm divorțul de comun acord.\n\n\nDacă revenirea la numele avut anterior sau păstrarea numelui purtat în timpul căsătoriei a fost prevăzută în sentință, la recunoașterea acesteia în România și înregistrarea divorțului la Starea Civilă competentă, nu veți avea nicio problemă. Dacă nu a fost prevăzută trebuie efectuate declarații suplimentare de către ambele părți pentru ca fosta soție să continue să utilizeze numele purtat în timpul căsătoriei sau să revină la cel anterior.\n\n\nAutor: Avocat Ioana Bratuleanu (Madrid) – Colaborator voluntar la Occidentul Românesc\n\n\nAvocat ICAM specializat în Drept internațional\n\n\nTelefon 0034.642.308.360\n\n\nWeb: \nwww.brilawabogados.es\n\n\nE-mail: \nsecretaria@brilawabogados.es\n\n\nFoto: divorcethesmartway.ca/",
        "author": null,
        "date": "2022-08-25T11:09:57+02:00",
        "category": "Articole",
        "url": "https://occidentul-romanesc.com/bunurile-comune-dupa-divortul-pronuntat-in-spania-si-numele-purtat-in-timpul-casatoriei/",
        "region": "Spania"
    },
    {
        "title": "„Ca orice profesie, avocatura se învață”",
        "content": "Campania de excelență a românilor din străinătate sfidează orice obstacol și își urmează traiectoria spre a finaliza Ediția a III-a, 2020-2021. Câștigătorul nominalizărilor din luna octombrie pentru Gala premiilor de excelență a românilor, care prin profesionalism și poziție socială aduc un plus de valoare imaginii României, este \nIoana Brătuleanu\n, avocat fondator al biroului de avocatură \nBrilaw Abogados \ndin Madrid, specializat în drept internațional privat.\n\n\n„Pasiunea mea pentru drept a pornit din Iași, orașul meu natal, de la o vârstă fragedă. După liceu am urmat studiile de licență la Facultatea de Drept de la Universitatea Alexandru Ioan Cuza din Iași, apoi studiile Masterului de Drept european la aceeași facultate. Inițial voiam să mă îndrept spre magistratură, însă realizând practica în diferite locuri încă din timpul facultății, am avut șansa să îl cunosc pe Eduard Boz, avocat în Baroul Iași, o persoană extraordinar de dedicată avocaturii, care m-a învățat cu foarte multă răbdare tainele acestei profesii. Pot spune că datorită lui am ajuns să-mi doresc să practic avocatura.”\n\n\nIlinca Fodor Van Scheyk:\n \nCum aţi ajuns avocat în Spania? Ce v-a motivat să vă stabiliţi în străinătate?\n\n\nIoana Brătuleanu: \nDorința de a mă stabili în străinătate a venit pe parcurs. Cunoșteam limba spaniolă din timpul liceului, având deja aprobat examenul de DELE (Diploma de Español como Lengua Extranjera). În timpul Masterului de Drept european am decis să solicit o bursă LLP-Erasmus de studiu, care mi-a fost acordată și am studiat un semestru la Facultatea de drept de la Universitatea din Insulele Baleare, Spania. Această experiență mi-a stârnit curiozitatea spre dreptul spaniol. Ulterior, am beneficiat de altă bursă Erasmus, de această dată de practică, la un birou de avocatură din Madrid.\n\n\nPe perioada Masterului din România am observat că pasiunea mea se îndreaptă spre dreptul internațional privat, și mai exact, spre cum afectează dreptul european dreptul familiei din diferitele state membre. În Iași, din păcate, spețele legate de această ramură a dreptului la vremea respectivă erau destul de rare, așadar trebuia să decid dacă să mă îndrept spre București sau spre Madrid. Având oportunitatea să lucrez în Madrid, am decis să mă mut și să încep demersurile necesare pentru omologarea studiilor în Spania și pentru înscrierea în Ilustrul Barou de Avocați din Madrid.\n\n\nAstfel, am ajuns să urmez cursurile Masterului de Acces în Avocatură în cadrul Facultății de Drept de la Universitatea Complutense din Madrid și am realizat cu brio examenul de admitere la Barou.\n\n\nIlinca Fodor Van Scheyk\n: De cât timp practicați această profesie în Spania?\n\n\nIoana Brătuleanu\n: În Spania lucrez în domeniu din 2015 și ca avocat înscris în Baroul din Madrid din anul 2017.\n \n\n\nIlinca Fodor Van Scheyk\n: \nCum a fost prima experiență în instanța spaniolă?\n\n\nIoana Brătuleanu\n: Prima experiență a fost extraordinară. Asistasem la multe procese înainte de prima experiență în fața judecătorului și cunoșteam bine băncile sălilor de judecată, atât ale celor din România, cât și ale celor din Spania. Însă îmi doream foarte mult să fiu în prima linie, să-mi susțin cauza în fața judecătorului, să am un discurs convingător, să surprind partea adversă. Și chiar așa a și fost prima experiență, într-o cauză penală. Avocata contrară cu experiență în penal nu și-a făcut griji în privința mea, văzându-mă la început de drum, însă a început să-și facă griji în timpul ședinței de judecată când a văzut că la interogatoriul clientului său am reușit să obțin informațiile pe care le doream, când a văzut că procurorul solicită schimbarea încadrării juridice a faptei, în una mai ușoară și când a observat că judecătorul părea să-mi dea dreptate.\n\n\nIlinca Fodor Van Scheyk\n: \nCe a însemnat pentru dumneavoastră primul proces pe care l-ați câștigat?\n\n\nIoana Brătuleanu\n: Prima cauză a fost un acord înainte de a ajunge la proces. Administrația Publică solicita unei cliente restituirea sumei de 5.000 de euro încasate pentru un ajutor pe care îl primea de la statul spaniol și care era considerat incompatibil cu alte venituri. Am demonstrat în faza administrativă că avea dreptul la acel ajutor și că acel ajutor nu era incompatibil cu celelalte venituri, iar administrația publică mi-a dat dreptate, arhivând dosarul. Fiecare cauză câștigată dă o senzație de împlinire profesională. Nimic nu e mai covârșitor decât acel „Mulțumesc, doamnă avocat!”, spus din suflet. Pentru că în spatele fiecărui rezultat pozitiv stau multe ore de muncă, iar satisfacția clientului este esențială pentru un avocat.\n\n\nIlinca Fodor Van Scheyk\n: \nSunteți avocat şi aveţi propriul dumneavoastră cabinet de avocatură la Madrid, „Brilaw abogados”. Care sunt trăsăturile definitorii ale avocaturii? Când spunem „avocatură” ne raportăm la argumentare, la spontaneitate, la retorică sau trebuie să avem în vedere alte lucruri?\n \n\n\nIoana Brătuleanu: \nCe propunem cu Brilaw Abogados este un concept nou de birou, cu servicii atât față în față, cât și online, cu minim de efort din partea clienților. Lucrăm pe teritoriul Spaniei și pe teritoriul României, personal sau prin colaboratori, astfel încât soluția să ajungă la client, și nu clientul la soluție. Astfel, consultațiile se pot face și online, prin mediile tehnologice actuale, la fel și contractarea serviciilor biroului.\n\n\nDeci când spunem avocatură, pe lângă trăsăturile tradiționale cum ar fi cele menționate: spontaneitate, argumentare, retorică, trăsături ce țin de experiența în sala de judecată și fără de care bineînțeles că nu s-ar putea, trebuie avută în vedere și pregătirea din afara sălii de judecată prin pregătirea continuă de calitate, inovație în serviciile oferite, comunicare eficientă și marketing.\n \n\n\nIlinca Fodor Van Scheyk\n: \nCea mai mare parte a populaţiei din România are o imagine deformată în ceea ce-i priveşte pe avocaţi, considerându-i persoane fără scrupule. Care sunt principiile după care vă ghidaţi în profesie şi ce ar trebui făcut pentru a schimba această opinie în rândul publicului larg?\n\n\nIoana Brătuleanu: \nPersonal nu m-am întâlnit cu această imagine, poate și pentru faptul că la rândul meu sunt avocat sau pentru că încerc să fiu un avocat diferit. Principiile după care mă ghidez în general sunt apropierea față de client (chiar și în cazul serviciilor oferite la distanță), siguranța angajării unui profesionist pregătit, cu o strategie stabilită pe care clientul o cunoaște de la bun început, sinceritate în ceea ce privește rezultatul care se poate obține și nu în ultimul rând, o bună comunicare. Ce observ în cazul clienților care vor să schimbe avocatul este faptul că nu știu în ce stadiu este procedura, nu li se răspunde la telefon, nu au o comunicare eficientă cu avocatul ales. De aceea încerc să fac lucrurile diferit, să aduc un plus de valoare relației avocat-client. De multe ori sunt întrebată cât durează consultația juridică. Le răspund întotdeauna: ,,până înțelegeți dumneavoastră. ”\n\n\nIlinca Fodor Van Scheyk\n: \nÎn ceea ce priveşte profesia dumneavoastră, consideraţi că, la momentul actual, piaţa este saturată? Care sunt şansele pe care le are un tânăr avocat pentru a excela în profesie?\n \n\n\nIoana Brătuleanu: \nDacă prin piață ne referim la Madrid, atunci da, putem spune că piața este saturată. Doar în Ilustrul Colegiu de Avocați din Madrid sunt înscriși în momentul de față 76.000 de avocați, mai mulți avocați decât în toată România (unde sunt înscriși aproximativ 26.000 de avocați).\n\n\nDe asemenea, există firme care se ocupă exclusiv de marketing și căutare de clienți, firme care funcționează ca intermediari între avocați și potențialii clienți.\n\n\nAșadar, este foarte greu să fii tânăr și să ți se dea ocazia (pentru că de multe ori ține și de noroc) să excelezi în profesia de avocat. Eu am mizat pe specializare, pe modul în care biroul tratează clienții, pe oferirea de servicii de calitate și pe o bună comunicare cu clienții.\n\n\nIlinca Fodor Van Scheyk\n: \nAvocatura este o profesie care se învaţă sau e nevoie de mult mai mult pentru a atinge succesul? Există calităţi native, ce nu pot fi dobândite în facultate şi în practică, dar de care depind şansele de reuşită?\n \n\n\nIoana Brătuleanu: \nCa orice profesie, avocatura se învață. Însă pentru a excela, trebuie să ai ceva înclinații native, înclinații pe care facultatea nu ți le dă. Practica în schimb, ți le formează.  De exemplu, curajul. Trebuie să ai curaj să încerci, să propui soluții inovatoare, și nu e de ajuns să expui un argument, ci trebuie să convingi. De exemplu, marea mea pasiune – dreptul familiei, este ca un organism viu, în continuă schimbare – de criterii, de legislație, de jurisprudență etc. Ca regulă generală, dacă părinții se despart și nu există acord, frații nu se despart. Însă există cazuri unde circumstanțele sunt de așa natura încât nu există altă soluție viabilă.\n\n\nȘi acolo trebuie să intervii cu experiența și cunoștințele legale necesare, învățate, însă trebuie să propui, să convingi și să obții soluții unice, care contribuie apoi ca bază jurisprudențială altor cazuri cu circumstanțe similare. În speța la care fac referire, era o mamă care a reușit să fugă în România cu copilul cel mic, de un an, după ce a suferit ani de zile abuzuri psihice și fizice care nu au fost denunțate, iar copilul cel mare, în vârstă de opt ani a rămas în Spania, cu tatăl. Toate probele erau împotriva mamei, deși avea dreptate.\n\n\nSunt situații nefericite, fără cale de întoarcere, unde trebuie să propui o soluție juridică și să convingi instanța că ai dreptate. În acest caz, în primă instanță nu ni s-a dat dreptate, tocmai pe principiul că frații nu trebuie despărțiți, iar copila de un an trebuia să se întoarcă în Spania, alături de tatăl său, însă în apel, la Audiența Provincială din Toledo ni s-a dat dreptate și au stabilit măsuri juste astfel încât minorii să petreacă toate vacanțele împreună, alături de un părinte și apoi alături de celălalt.\n\n\nIlinca Fodor Van Scheyk\n: \nCare sunt împrejurările nefavorabile ce se ivesc, vrând-nevrând, în viaţa unui avocat pledant şi cum pot fi acestea surmontate? De exemplu, relaţia avocat-client, avocat-instanţă etc.\n\n\nIoana Brătuleanu: \nE difícil când comunicarea nu este eficientă, astfel cum am menționat și înainte, dacă mesajul nu ajunge cum trebuie, ulterior vor apărea probleme. De aceea pun accent pe o bună comunicare cu clienții, iar cu instanțele de judecată spaniole nu am avut probleme până în momentul de față.\n\n\nNu pot afirma același lucru despre instanțele din România, din păcate. Procedurile sunt stufoase, de durată, cu termene lunare și amânări nejustificate sau care puteau fi prevăzute la timp și remediate, iar câteodată am impresia că nu se concentrează pe găsirea unei soluții, ci pe găsirea problemelor.\n\n\nIlinca Fodor Van Scheyk\n: \nExistă percepția generală că procesele în care inculpații au avocat din oficiu sunt din start pierdute. Așa este?\n \n\n\nIoana Brătuleanu: \nÎn Spania aș putea spune că nu este așa pentru că a face parte din lista avocaților din oficiu (și aici mă refer la Madrid), trebuie să ai o experiență de minim trei ani, să urmezi cursurile specifice ramurii de drept în care dorești să te înscrii, cursuri care nu sunt ieftine, să treci un examen și apoi există o responsabilitate extraordinară în sensul că orice greșeală (dezinteres, lipsă de diligență) poate fi sancționată cu excluderea din listă.\n\n\nE drept că statul plătește simbolic aceste proceduri din oficiu, așadar, cine se înscrie pe aceste liste (cu toți pașii enumerați anterior), nu o face pentru a câștiga 200 euro de la stat și a se ocupa de o procedură care poate dura ani, ci o face din vocație, din dorința de a ajuta și de a pune cunoștințele sale la dispoziția persoanelor care nu își permit un avocat. De anul acesta și eu fac parte din lista avocaților din oficiu de drept civil și familie, în zona de competență a Colegiului din Madrid.\n\n\nIlinca Fodor Van Scheyk\n: \nCare sunt marile probleme ale Justiției de azi în general? Sunt diferențe notabile între modul în care lucrați în Spania – implicare, dimensiunea proiectelor, oameni cu care interacționați – și mediul juridic din România?\n\n\nIoana Brătuleanu: \nExistă diferențe notabile între justiția din Spania și cea din România. Nu pot spune că justiția spaniolă este perfectă, nici pe departe, însă comparativ, justiția română are mult de învățat. Cred că problema cea mai mare o reprezintă actualizarea legislației românești și adaptarea ei la problemele actuale cu care se confruntă românii din străinătate și mai ales copiii minori care provin din familii destructurate. Legislația spaniolă demonstrează flexibilitate în ceea ce privește minorii străini care se află pe teritoriul Spaniei, însă fiind cetățeni români, se lovesc de birocrația din România pentru a obține documentele necesare.\n\n\nIlinca Fodor Van Scheyk\n: \nCe reprezintă pentru dumneavoastră profesia pe care o practicaţi şi care sunt valorile după care v-aţi ghidat în exercitarea acesteia?\n\n\nIoana Brătuleanu: \nProfesia pe care o exercit reprezintă o provocare continuă, necesitatea unei formări profesionale permanente, și presupune profesionalism, împlinire, curaj, implicare, empatie cu problemele clienților, și nu în ultimul rând, confidențialitate.\n\n\nIlinca Fodor Van Scheyk\n: \nCât de mult își cunosc românii din Spania drepturile? Dar cei de acasă?\n\n\nIoana Brătuleanu: \nPer total, cred că lasă de dorit. Și asta pentru că foarte mulți nu consultă un avocat din primul moment în care apare problema, ci se informează pe Google, Facebook, de la vecini etc., apoi când nu mai are de ales, se prezintă la avocat. Iar la avocat e ca la medic, mai bine previi, decât să vindeci. Însă cel mai probabil asta se datorează lipsei de educație juridică în țara de adopție. Cei din România, în schimb, sunt destul de informați, ori merg la avocat din timp.\n\n\nIlinca Fodor Van Scheyk\n: \nCine ar trebui să se ocupe constant de creșterea nivelului de educație juridică în țara noastră?\n\n\nIoana Brătuleanu: \nÎn România observ că sunt destul de multe proiecte de informare juridică a drepturilor pe care le au cetățenii, de la asociații până la instituții. Mai complicat e când cetățenii se află în altă țară și apar bariere cum ar fi necunoașterea limbii, lipsa de informații și atunci cred că în primul rând ar trebui să apeleze la Ambasada României din țara de adopție și la organizațiile și asociațiile create în acest scop, precum și la revistele diasporei, unde se pot găsi informații de interes și eventual persoane de sprijin.\n\n\nIlinca Fodor Van Scheyk\n: \nCare este cel mai mare vis profesional al dumneavoastră?\n\n\nIoana Brătuleanu: \nPlănuiesc în viitorul apropiat să urmez studiile unui Doctorat în drept internațional privat și în măsura în care voi reuși, mi-aș dori să contribui la studiile de cercetare privind mobilitatea cetățenilor români pe teritoriul Uniunii Europene și cum sunt ei afectați de legislația europeană. De asemenea, aș dori să public un studiu de cercetare pe această temă și poate, cândva, să predau la Universitate.\n\n\nIlinca Fodor Van Scheyk\n: \nCum reușiți să echilibrați balanța între viața profesională și cea personală?\n\n\nIoana Brătuleanu: \nE foarte complicat între programul de birou, pregătirea continuă și urgențele care apar uneori și în weekend sau în vacanțe, să păstrez un echilibru, însă urmăresc ca fiecare dintre ele să o sprijine pe cealaltă.\n\n\nIlinca Fodor Van Scheyk\n: \nCe hobby-uri aveți? Cum vă relaxați după o săptămână intensă de lucru?\n\n\nIoana Brătuleanu: \nÎn măsura în care îmi permite timpul, citesc o carte bună, merg la înot sau la spectacole de teatru, operă, stand-up comedy etc. Când reușesc să am un weekend liniștit, plec oriunde. Îmi place enorm de mult să călătoresc și mă bucur de orice colț de lume pe care am ocazia să îl cunosc, fie munte, fie mare, fie un sătuc mic ori un oraș mare și aglomerat. Momentan, din cauza situației sanitare, mă mulțumesc cu Sierra de Madrid și câte o excursie împreună cu cățelul meu, Slinky.\n\n\nA consemnat: Ilinca Fodor Van Scheyk – (Redactor-șef adjunct Occidentul Românesc)\n\n\nFoto: Arhiva personală, Oana Robu, Madalina Diac",
        "author": null,
        "date": "2022-08-25T11:13:29+02:00",
        "category": "Interviuri",
        "url": "https://occidentul-romanesc.com/ca-orice-profesie-avocatura-se-invata/",
        "region": "Spania"
    },
    {
        "title": "Cádiz: Noi colaborări cu mediul universitar din România, pe diferite domenii",
        "content": "În continuarea activităților de colaborare ale\n Consulatului General al României la Sevilla\n (CG Sevilla) cu mediul universitar în zona de competență, în data de 21 iunie, \nBogdan Stănescu\n, consul general, a avut o întâlnire cu rectorul \nUniversității din Cádiz\n (UCA), \nFrancisco Piniella\n și vicerectorul pentru Relații Internaționale, \nRafael Jiménez\n. La întâlnire au participat și \nFernando Estrella\n, Consul Onorific al României în provincia Cádiz și \nMaria Pop\n, director al \nInstitutului Cultural Român\n de la Madrid. Întâlnirea a avut loc într-un cadru amical, reprezentanții UCA fiind foarte receptivi la stabilirea de noi colaborări cu mediul universitar din România, pe diferite domenii.\n\n\n\n\nDe asemenea, aceștia au răspuns pozitiv la propunerea CG Sevilla de a organiza, împreună cu oficiul consular român, evenimente culturale, sens în care s-a convenit introducerea în agenda de evenimente a UCA pentru anul 2023 organizarea „Zilei României la UCA”. Totodată, discuțiile au vizat, pe lângă amplificarea colaborării bilaterale în domeniul cooperării universitare, și dezvoltarea, în colaborare cu UCA, de proiecte de promovare a culturii și tradițiilor românești în rândul societății locale.\n\n\nFoto: Consulatului General al României la Sevilla",
        "author": null,
        "date": "2022-06-27T20:09:07+02:00",
        "category": "Cultură",
        "url": "https://occidentul-romanesc.com/cadiz-noi-colaborari-cu-mediul-universitar-din-romania-pe-diferite-domenii/",
        "region": "Spania"
    },
    {
        "title": "Căldură record în Spania, cu temperaturi de până la 40 de grade în bazinul râului Guadalquivir, Granada și Murcia",
        "content": "Temperaturile continuă să crească joi, 27 aprilie și vor bate recorduri în luna aprilie în bazinul Guadalquivir, în orașe precum Jaén, Córdoba, Sevilla și Granada și în alte zone din sud, cum ar fi Murcia, unde temperatura ar putea ajunge la 40 de grade. Masa de aer foarte cald, care a început să pătrundă în Spania va face ca termometrele să atingă valori excepțional de ridicate pentru această perioadă a anului, temperaturi specifice verii.\n\n\nDupă ploile din weekend, se preconizează o căldură care va atinge vârful joi, 27 aprilie, cu valori care ar putea ajunge la 40 de grade în bazinul Guadalquivir, o situație din care, momentan, se salvează doar punctele din extrema nordică a Peninsulei.\n\n\nÎn ceea ce privește precipitațiile, acestea vor fi slabe în zona Pirineilor, unde va fi cer noros și nu se exclude posibilitatea ca acestea să apară, dar în mod mai dispersat, în nordul Galiciei și în zona Cantabrică.\n\n\nTemperaturi cu 15 grade peste media\n\n\nRecordul de temperaturi va afecta și alte zone din interior, cum ar fi Catalonia, unde Aemet a anunțat că temperaturile vor crește peste normal și se vor atinge maxime de până la 15ºC peste media lunii mai, o căldură mai potrivită pentru luna iulie decât pentru primăvară.\n\n\nÎn Comunitatea Valenciană, Aemet prognozează pentru următoarele zile cel mai cald episod înregistrat într-o lună aprilie din 1950 încoace. Comunitatea înregistrează maxime de peste 30 de grade în interior și în această săptămână se așteaptă temperaturi foarte ridicate, mai ales în interiorul provinciilor Alicante și Valencia.\n\n\nÎn Castilla și León, temperaturile maxime încep joi să urce în general în această săptămână, cu valori excepțional de ridicate pentru această perioadă a anului, care vor ajunge până la 26 de grade în Valladolid sau 25 în Palencia și Zamora, cu toate că vineri vor depăși 31 de grade în mai multe capitale, potrivit Aemet.\n\n\nA consemnat: Mircea Fluieraș – Occidentul Românesc\n\n\nSursa: RTVE",
        "author": null,
        "date": "2023-04-26T11:41:00+02:00",
        "category": "Informații",
        "url": "https://occidentul-romanesc.com/caldura-record-in-spania-cu-temperaturi-de-pana-la-35-de-grade-in-bazinul-raului-guadalquivir-granada-si-murcia/",
        "region": "Spania"
    },
    {
        "title": "Calpe, provincia Alicante, destinație turistică cu multe stele Michelin",
        "content": "Pamplona, 21 iulie 2020\n\n\nPort şi oraş în acelaşi timp, \nCalpe\n, provincia Alicante, reprezintă o oază a celei mai cunoscute regiuni turistice din Costa Blanca, Spania. Este o enclavă privilegiată aşezată lângă apele liniştite ale Mediteranei, locul în care frumuseţea naturii, gastronomia, cultura, marea şi munţii sunt parte din viaţa de zi cu zi a localnicilor. Partea veche a oraşului atrage tot mai mulţi turişti și datorită amestecului fascinant de muzee, străduţe pitoreşti, pieţe, baruri, restaurante şi terase.\n\n\nDistrictul municipal se întinde de-a lungul golfului a cărui margine nordică e marcată de impresionanta stâncă Ifach, care se ridicǎ cu 332 de metri deasupra Mediteranei. Caracterul spectaculos al peisajului constă în modul în care marea desparte coasta în două golfuri largi. De oriunde ai privi spre Peñón de Ifach, fie că urci spre Sierra de Oltà sau Mirador Monte Toix, ai ocazia să admiri oraşul și Mediterana în toată splendoarea lor. A fost numită parc natural în 1987 şi asigură adăpost pentru numeroase specii rare de plante.\n\n\nUn municipiu cu aproape 23 de mii de locuitori, conform ultimei actualizări a Institutului de Statistică din 20 ianuarie 2020, Calpe deține o pondere de aproape 60% de rezidenți străini din peste 28 de state. Dintre aceștia, cei mai numeroși provin din Regatul Unit, Germania, Rusia, Cuba, Belgia, și desigur, România.\n\n\nÎntrebat într-un interviu de \nGabriela Sonnenberg\n, Senior Editor la Occidentul Românesc\n, unde crede că s-ar situa Calpe ca destinație turistică dacă ar exista un top al Comunității Valenciene, fostul edil al orașului, \nCésar Sánchez\n, membru al Congresului Deputaților din Spania, declara la acea vreme: \n„Eu cred, cu temei, că suntem un loc unic în lume. În primul rând pentru că deținem acest Peñon extraordinar, avem resurse naturale, salinele, înălțimile Oltá, Peñonul însuși. Pentru că avem o istorie: suntem prima localitate turistică atestată la Mediterană. Încă din secolul al IV-lea, romanii au venit la cură la actualele Băi ale Reginei, unde au construit prima casă devenind primii turiști la Marea Mediterană. Eu cred că suntem un loc important pe harta turistică pentru că suntem definitorii pentru Costa Blanca. Iar Costa Blanca este recunoscută la nivel național dar și internațional. Avem capacități de cazare, plaje, un complex de lucruri care fac din orașul nostru o destinație de înaltă clasă.”\n\n\n\n\nMicuța stațiune Calpe rămâne așadar, simbolul Coastei Albe atrăgând în fiecare an turişti internaționali. Conform specialiștilor, stațiunea este cea mai „ecologică” zonă din Comunitatea Valenciană și localitatea cu cele mai multe stele Michelin din Europa, raportat la numărul de locuitori. Un loc de care te îndrăgostești la prima vizită fără să-ți dorești, și unde, te întorci de fiecare dată cu nerăbdare.\n\n\nCe nu știe însă multă lume, este faptul că trei restaurante: \nAudrey’s Restaurant (Rafa Soler)\n, \nBeat Restaurant (Jose Manuel Miguel)\n și \nOrobianco Ristorante (Ferdinando Bernardi)\n au pus orașul \nCalpe\n pe harta gastronomică a celor mai celebre restaurante din lume, \ndatorită stelelor Michelin cu care au fost premiate\n.\n\n\nPremiul Michelin\n este cea mai căutată onoare a lumii restaurantelor, care recunoaște cele mai bune restaurante în ceea ce privește setările, calitatea și serviciile. Stelele Michelin reprezintă excelența în bucătărie, mâncare fără cusur și o experiență culinară deosebită. E lesne de înțeles de ce și criteriile de selecție sunt foarte stricte.\n\n\nStelele Michelin sunt atât de râvnite tocmai pentru că se obțin extrem de greu. Spre exemplu, în Statele Unite, într-un oraș cu 500 de restaurante, doar 20-30 au o stea Michelin, și numai câteva au două stele.\n\n\nÎn România nu există, încă, niciun restaurant care să fi obținut o stea Michelin. Însă sunt multe localuri faimoase cu bucătari care au lucrat în astfel de restaurante celebre. Asta pentru că, deocamdată, bucătăria noastră este mai degrabă tradițională, iar bucătarii nu au obiceiul de a participa la concursuri  internaționale. Pe de altă parte, și ingredientele folosite într-un restaurant Michelin sunt de cea mai înaltă calitate și extrem de scumpe, iar românii nu sunt dispuși să plătească foarte mulți bani. Așa încât, din punct de vedere al afacerii, nu ar fi rentabil în România.\n\n\nRomâni pe Costa Blanca\n\n\nConform Institutului Național de Statistică, în Provincia Alicante sunt peste 24 de mii de români. Majoritatea lucrează în servicii hoteliere, turism și agrement, construcții și agricultură, dar există un procent destul de însemnat care și-au deschis baruri, restaurante sau pizzerii. Pe „radarul” Occidentului Românesc au fost de-a lungul timpului, mai multe astfel de localuri nominalizate și făcute cunoscute cititorilor noștri. \nCele mai populare au fost chiar premiate în cadrul galei de excelență care s-a desfășurat în 2016 la Benidorm.\n\n\nAșadar, dacă ajungeți în provincia Alicante, până veți avea ocazia de a lua masa într-un restaurant Michelin, vă recomandăm cu multă încredere, un prânz sau o cină la cele mai populare restaurante cu specific românesc din zonă, premiate de Occidentul Românesc.\n\n\nIar dacă doriți să vă potoliți mai întâi setea și să vă răcoriți, doar veniți de la drum lung și sunteți însetați, vă puteți opri în Port, la \nCafé Olé\n și \nCiao Ciao\n din Calpe (Av. del Port, 11A, 03710 Calp, telefon: 965 836 421). Aici, povestea cu setea se poate rezolva uşor, pentru că din nenumăratele băuturi, gazdele îţi vor recomanda să savurezi o „sangria” rece, preparat pe care îl poţi asemui cu britanicul punch. Conţinutul acestei băuturi este complex, are un gust răcoritor, dar şi înşelător pentru că tăria lui te face să simţi pe propria-ţi piele cum e să ai „sangre caliente”.\n\n\nChiar dacă nu au stele Michelin, toate aceste localuri au preparate foarte bune și servire pe măsură! \nTaberna del Port\n din \nCalpe\n (Av. del Port 7, 03710 Calpe, telefon: 965 838 825); \nMuntenia\n din \nBenidorm\n: (Av. Dr. Severo Ochoa 28, 03503 Benidorm, telefon: 965 063 319); \nDracula \ndin \nCalpe\n: (Av. del Port, Local 6, 03710 Calp, Telefon: 965 839 211).\n\n\nȘi nu în ultimul rând, \nRestaurantul Transilvania\n \ndin \nEl Albir \n(Camino Viejo 36, 03581 El Albir (L’Albir), provincia Alicante, telefon: 966 864 199), care urcă și în acest an pe podium top 10 cele mai apreciate restaurante cu specific românesc din Spania, un restaurant foarte căutat de către românii din regiunea Madrid, Catalonia sau Andaluzia, care vin să-și petreacă vacanța în provincia Alicante, dar și de către cei din zonă (Alicante, Benissa, Altea, Calpe, Alfàs del Pi, Benidorm); un local preferat de prinți și prințese din țările nordice ale Europei, de britanicii și nemții din provincia Alicante.\n\n\nRestaurantul Transilvania\n este un templu al bunului gust, unde bucătarii pregătesc un meniu deosebit și diversificat, cu specialități românești și internaționale. Faima serviciilor de înaltă calitate, prepararea mâncărurilor și amabilitatea celor care lucrează în local sunt punctele importante care mențin restaurantul \nTransilvania\n pe un loc de top internațional în Costa Blanca.\n\n\nDespre Calpe și despre românii stabiliți în provincia Alicante s-a tot scris la Occidentul Românesc de-a lungul celor peste 10 ani de existență, cum de altfel, despre mulți alți români de bine din cele patru zări ale lumii. Și va mai scrie. \nTot în Calpe s-a desfășurat și ce-a de-a doua gală de excelență\n, în cadrul căreia au fost premiați de Occidentul Românesc, 23 de români de succes în diverse domenii de activitate, stabiliți în multe colțuri ale lumii.\n\n\nMicuța stațiune Calpe este populată în continuare de rezidenți străini foarte bogați, care au ales să investească aici și să rămână pe acest tărâm de basm. Majoritatea provin din Regatul Unit al Marii Britanii și Irlandei de Nord, Germania și țările din nordul Europei, Rusia, dar tendința e în creștere și printre românii care nu se lasă mai prejos. La propriu și la figurat, Calpe se dovedește a fi o destinație turistică la mare înălțime! Jos pălăria!\n\n\nAutor: Kasandra Kalmann-Năsăudean – Director editorial – OR\n\nJurnalist investigații, membru CCNMA\n\n\nFoto: Arhiva Occidentul Românesc",
        "author": null,
        "date": "2023-02-27T16:24:08+02:00",
        "category": "Articole",
        "url": "https://occidentul-romanesc.com/calpe-destinatie-turistica-cu-multe-stele-michelin/",
        "region": "Spania"
    },
    {
        "title": "Camelia Cavadia în Spania – Autoarea romanului „Măștile fricii” va fi la Madrid între 15 și 17 octombrie 2024",
        "content": "Editura Omen Libros\n din Madrid anunță vizita scriitoarei \nCamelia Cavadia\n în Spania, cu ocazia lansării romanului său \n„Măștile fricii”\n (Las máscaras del miedo). Autoarea va fi prezentă la Madrid în perioada \n15-17 octombrie 2024\n, pentru a se întâlni cu cititorii și pentru a oferi sesiuni de autografe, dar și pentru a participa la discuții pe marginea subiectelor abordate în carte.\n\n\nLansat pe 2 octombrie 2024, romanul a captat deja atenția publicului și a criticii din Spania. „Măștile fricii” este o poveste emoționantă și puternică, care explorează teme de mare actualitate, cum ar fi traumele familiale, violența domestică și impactul profund pe care experiențele din copilărie îl au asupra vieții adulte. În plus, cartea oferă o reflecție asupra presiunilor sociale legate de maternitate și a luptei femeilor de a depăși stereotipurile și așteptările societății.\n\n\nOmen Libros\n \nvă invită să descoperiți această lectură captivantă și să participați la evenimentele organizate în cadrul vizitei Cameliei Cavadia la Madrid, unde veți avea ocazia să discutați cu autoarea și să aprofundați subiectele abordate în roman.\n\n\nA consemnat: Occidentul Românesc\n\n\nInformații și foto: Editura \nOmen Libros",
        "author": null,
        "date": "2024-10-10T18:09:51+02:00",
        "category": "Cultură",
        "url": "https://occidentul-romanesc.com/camelia-cavadia-in-spania-autoarea-romanului-mastile-fricii-va-fi-la-madrid-intre-15-si-17-octombrie-2024/",
        "region": "Spania"
    },
    {
        "title": "Campania „Noi susținem excelența!” – O platformă de recunoaștere autentică",
        "content": "Într-o lume dominată din ce în ce mai mult de influențe financiare și interese personale, există inițiative care își propun să valorifice excelența nu prin prisma avantajelor economice, ci prin recunoașterea meritelor autentice. Un astfel de exemplu îl reprezintă \nCampania „Noi susținem excelența!”\n inițiată de publicația \nOccidentul Românesc\n și lansată la Benidorm, Spania, la \n15 ianuarie 2015\n. Această inițiativă culturală nu doar că aduce în prim-plan valorile românilor din diaspora, dar și propune un \nmodel de onestitate\n și \nimplicare culturală\n care se distinge în peisajul internațional prin \ntransparență\n și \nintegritate.\n\n\nTransparența ca principiu fundamental\n\n\nUn aspect cheie care diferențiază \nGala Excelenței Românești\n de alte evenimente similare este\n transparența financiară\n. În timp ce multe gale de recunoaștere impun taxe ascunse sau participative, campania lansată de Occidentul Românesc nu solicită niciun fel de contribuție financiară din partea nominalizaților sau a premianților. Această abordare este cu atât mai importantă cu cât, în contextul global actual, evenimentele de acest gen sunt adesea percepute ca având interese comerciale. Prin eliminarea oricăror bariere financiare, organizatorii subliniază principiile de \nechitate\n și \nmeritocrație\n, oferind un cadru onest pentru recunoașterea celor care se remarcă prin realizări deosebite.\n\n\nMai mult decât o simplă gală de premiere, \nCampania „Noi susținem excelența!”\n este o platformă de recunoaștere a \nvalorilor culturale\n și \nintelectuale\n românești din Occident. Organizată prin \nresurse proprii\n și \nsponsorizări private\n, fără suport financiar din partea guvernelor sau a fondurilor europene, aceasta garantează un proces de selecție obiectiv și imparțial. Într-o lume în care accesul la recunoaștere publică este adesea influențat de resursele financiare ale participanților, Gala Excelenței Românești promovează un model în care \nmeritele personale\n sunt singurul criteriu de evaluare.\n\n\nFiecare ediție a acestei gale aduce în lumină \npersonalități remarcabile\n din diaspora românească, punând accentul pe realizările lor și pe impactul pozitiv pe care îl au asupra imaginii României în comunitățile internaționale. Fără a fi influențată de \npolitică\n sau interese economice, campania își menține standardele înalte, oferind un cadru exclusivist pentru cei care au contribuit cu adevărat la promovarea valorilor românești.\n\n\nOmagiu unui titan al culturii românești: Alexandru Ciorănescu\n\n\nGala Excelenței Românești\n, \nediția a IV-a\n, \n2023-2024\n, care va avea loc în luna noiembrie a acestui an, în Regatul Spaniei, aduce un omagiu unei personalități emblematice –\n Profesorul \nAlexandru Ciorănescu\n, o figură monumentală în domeniul lingvisticii și comparatismului, fiind autorul unui \ndicționar etimologic unic al limbii române.\n Alegerea de a-l onora pe Ciorănescu reflectă nu doar respectul față de un om de știință deosebit, ci și un omagiu adus tradiției academice românești care a lăsat o amprentă profundă în cultura și istoria intelectuală a țării. Prin această decizie, organizatorii Galei reiterează importanța \nvalorilor autentice\n și a \nexcelenței academice\n în societate, punând în prim-plan o personalitate care și-a dedicat viața \ncercetării\n și \neducației\n.\n\n\nUn bastion al valorilor autentice\n\n\nÎntr-o eră în care excelența este deseori asociată cu influențe financiare și interese comerciale, \nGala Excelenței Românești din Occident\n organizată de \nOccidentul Românesc\n, subliniază importanța menținerii unor valori fundamentale. Aceasta oferă un cadru respectabil și demn pentru recunoașterea românilor care aduc cinste țării lor de origine, dovedind că adevărata valoare nu se cumpără, ci se recunoaște și se celebrează în mod onest și corect.\n\n\nPrin lipsa oricăror constrângeri financiare și prin menținerea unei selecții bazate pe merite, campania demonstrează că excelența reală nu depinde de resursele materiale ale unui individ, ci de contribuțiile sale autentice și de dedicarea față de comunitate. \nCampania „Noi susținem excelența!”\n rămâne un exemplu viu al \nintegrității\n și \nimplicării culturale\n, o inițiativă care arată că valorile românești pot fi promovate și recunoscute într-un mod demn, fără compromisuri. Acest proiect nu doar celebrează realizările românilor din Occident, ci și reconfirmă importanța recunoașterii meritelor într-un mod echitabil, oferind un exemplu puternic despre cum trebuie promovată excelența într-o lume în care integritatea este adesea pusă la încercare.\n\n\nRedacția – Occidentul Românesc",
        "author": null,
        "date": "2024-09-19T13:29:57+02:00",
        "category": "Cultură",
        "url": "https://occidentul-romanesc.com/campania-noi-sustinem-excelenta-o-platforma-de-recunoastere-autentica/",
        "region": "Spania"
    },
    {
        "title": "Campanie comună de informare MAE-MAI: Documentele de călătorie se pot face din timp, nu aștepta să vină vara!",
        "content": "Ministerul Afacerilor Externe împreună cu Ministerul Afacerilor Interne desfășoară o campanie comună de informare în vederea conștientizării de către cetățenii români a necesității de a solicita, în timp util, eliberarea unor noi documente de călătorie, pe tot parcursul anului calendaristic, nu doar în perioada de vară.\n\n\nCampania se va desfășura cu sprijinul mass-media audio și video din țară și din străinătate, misiunilor diplomatice și oficiilor consulare, precum și în mediul on-line.\n\n\n\n\n\n\nMai multe detalii, aici:\n\n\nhttp://www.mae.ro/node/44138\n\n\nhttps://www.facebook.com/DepartamentulConsular/",
        "author": null,
        "date": "2017-11-24T18:10:20+02:00",
        "category": "Informații",
        "url": "https://occidentul-romanesc.com/campanie-comuna-de-informare-mae-mai-documentele-de-calatorie-se-pot-face-din-timp-nu-astepta-sa-vina-vara/",
        "region": "Spania"
    },
    {
        "title": "Canarias își dezvoltă propria agenție „Booking” pentru a canaliza întreaga ofertă turistică",
        "content": "Departamentul Turismului din cadrul Guvernului Insulelor Canare lucrează împreună cu Promotor, compania publică de promovare a turismului, într-un proiect digital care va permite companiilor din Arhipelag să își comercializeze produsele și serviciile direct către publicul vizitator, scrie tourinews.es.\n\n\nMai exact, se lucrează la crearea unei aplicații și a unei pagini web în care vor fi colectate nu numai ofertele de cazare (hoteluri, apartamente, case rurale etc.), ci și activitățile de agrement din cele opt Insule Canare.\n\n\nInițial, planul va avea un buget de 3 milioane de euro și se intenționează ca în viitor să fie eligibil pentru fonduri europene Next Generation, care își vor mări alocarea la aproape 300 de milioane. Potrivit ziarului Canarias7, compania care se ocupă de proiect este compania ATOS, multinațională situată în Tenerife, a cărei lucrare va începe anul acesta și se așteaptă să fie finalizată până în 2026.\n\n\nAcest proiect are două obiective principale: primul, să adune întreaga ofertă turistică a insulelor într-un singur loc și să ajute companiile să aibă mai multă vizibilitate; iar al doilea, să cunoască gusturile și interesele vizitatorilor pentru a adapta oferta și a proiecta produse atractive pentru turiști. În plus, se va concentra pe durabilitate, o tendință care va modela viitorul călătoriilor.\n\n\nFoto: tourinews",
        "author": null,
        "date": "2021-01-28T11:25:00+02:00",
        "category": "Spania",
        "url": "https://occidentul-romanesc.com/canarias-isi-dezvolta-propria-agentie-booking-pentru-a-canaliza-intreaga-oferta-turistica/",
        "region": "Spania"
    },
    {
        "title": "Carmangeria Românească din Spania: Un nou magazin de produse tradiționale românești în Guadalajara (Castilla-La Mancha)",
        "content": "„Carmangeria Românească din Spania, tot mai aproape de români!”\n\n\nSâmbătă\n, \n30 aprilie 2022\n, la ora \n10:00\n, cea mai mare fabrică de mezeluri din străinătate realizată de români, vă invită la inaugurarea unui nou magazin \n„Carmangeria Românească”\n în \nGuadalajara\n (Castilla-La Mancha), situat în Centro Comercial La Vaguada, Calle Zaragoza 21, Local 10, 19005 Guadalajara, Spania.\n\n\nCunoscute pentru calitatea lor, 100% din carne proaspătă și sănătoasă, produsele tradiționale brandul „Carmangeria Românească”, preparate cu multă responsabilitate după rețete străvechi românești, ajung tot mai aproape de românii din Spania.\n\n\nNoul spațiu de prezentare și vânzare, care se deschide sâmbătă, 30 aprilie 2022, este cel de-al 12-lea din lanțul propriu de magazine al fabricii de mezeluri din Zaragoza, Spania.\n\n\nProprietarii, \nDana\n și \nMartin Mezin\n, împreună cu echipa „Carmangeria Românească” transmite și pe această cale clienților săi și tuturor românilor din Spania și de acasă, cele mai bune gânduri, sincere urări de sănătate, în pace, armonie și liniște.\n\n\nCea mai mare fabrică de mezeluri din străinătate realizată de români\n\n„Orașul primăverii și a celor patru culturi”, tipic spaniol în multe dintre aspectele sale, cosmopolit pe alocuri, important centru cultural şi artistic, cu o istorie de peste 2.000 ani, \nZaragoza\n te îmbie să-l vizitezi chiar şi numai prin sonoritatea numelui său atât de spaniol ca rezonanță. Al cincilea oraş ca mărime din întreg regatul spaniol, Zaragoza este străbătut de râul Ebro, unul dintre cele mai mari cursuri de apă din Peninsula Iberică.\n\n\nÎn acest oraș primitor şi exuberant a fost inaugurată, la data de \n28 iunie 2014\n, renumita fabrică de mezeluri sub brandul deja cunoscut în Spania \n„Carmangeria Românească”\n și aparține familiei de români, \nDana\n și \nMartin Mezin\n. \n \n\n\nConform declarațiilor inginerului tehnolog, \nAntoaneta Mihalea\n, fabrica familiei Mezin \n„este cea mai mare fabrică de mezeluri din străinătate realizată de români, care realizează produse tradiționale românești fără E-uri, fără emulsie de șorici, fără soia, 100% din carne proaspătă. În toată această perioadă le-am acordat asistență tehnică conform normelor UE. Am primit felicitări, fiind un proiect care corespunde tuturor cerințelor și normelor europene. Mai sunt câteva fabrici în Italia și Anglia, dar aceasta, cu brandul Carmangeria Românească este cea mai mare, având o capacitate de 10 tone pe zi. Dana și Martin Mezin au avut curaj, au pornit încă de la început cu profesioniști în domeniu, un aspect extrem de important în această situație. Au un nucleu de oameni calificați, care cunosc foarte bine tehnologia și respectă normele sanitar-veterinare care se impun, un aspect foarte important care contează într-o astfel de afacere. Există niște norme de igienă foarte stricte de care trebuie să se țină cont în acest domeniu, astfel că, numai oameni specializați și instruiți pot realiza o astfel de muncă. Carnea este perisabilă, nu e faianță sau cărămidă, astfel că necesită un proces foarte atent, sigur și rapid care se poate realiza numai de către specialiști, conform unor norme stricte și foarte severe care trebuie respectate. Această fabrică, corespunde absolut tuturor cerințelor și normelor impuse de UE și sunt onorată să fac parte din echipă.”",
        "author": null,
        "date": "2022-06-14T19:00:38+02:00",
        "category": "Articole",
        "url": "https://occidentul-romanesc.com/carmangeria-romaneasca-din-spania-un-nou-magazin-de-produse-traditionale-romanesti-in-guadalajara-castilla-la-mancha/",
        "region": "Spania"
    },
    {
        "title": "Carmangeria Românească tot mai aproape de tine – Un nou magazin în Parla (Madrid)",
        "content": "Sâmbătă, 24 aprilie a.c., a avut loc inaugurarea unui nou magazin de produse tradiționale românești situat în \nParla \n(Madrid) – Calle Guadalajara nr. 1.\n\n\n\n\nhttp://occidentul-romanesc.com/wp-content/uploads/2021/04/VID-20210429-WA0000.mp4\n\n\nNoul spațiu de prezentare cu vânzare face parte din lanțul de magazine brandul \nCarmangeria Românească\n ce aparține Fabricii de mezeluri din Zaragoza, Spania, proprietari: \nDana\n și \nMartin Mezin\n.\n\n\n\n\nRenumite pentru calitatea lor, 100% din carne proaspătă și sănătoasă, produsele tradiționale brandul Carmangeria Românească, preparate cu multă responsabilitate după rețete de odinioară, ajung tot mai aproape de românii din Spania. Acum, și prin magazinele colaboratoare din Comunitatea Valenciană:\n\n\n\n\n„Tradiții Românești”\n, Av. De la Republica Argentina nr. 59, \nGandia \n– 46702, provincia Valencia, Telefon: 667 83 70 65\n\n\n„Dacia”\n, Calle Goleta nr. 34, \nTorrevieja\n – 03182, Provincia Alicante, Telefon: 642 23 28 42\n\n\n\n\nDana și Martin Mezin, alături de echipa „Carmangeria Românească”, transmite și pe această cale clienților săi și tuturor românilor din Spania și de acasă, cele mai bune gânduri, sincere urări de sănătate și Sărbători Fericite cu ocazia Sărbătorilor Pascale ce se apropie.",
        "author": null,
        "date": "2021-04-29T10:42:00+02:00",
        "category": "Informații",
        "url": "https://occidentul-romanesc.com/carmangeria-romaneasca-tot-mai-aproape-de-tine-un-nou-magazin-in-parla-madrid/",
        "region": "Spania"
    },
    {
        "title": "Carnavalul din Santa Cruz de Tenerife – O sărbătoare a diversității, creativității și bucuriei de a trăi",
        "content": "Insula Tenerife\n își sărbătorește Carnavalul în acest an între 18 ianuarie și 18 februarie, fiind cel mai internațional eveniment festiv din capitala insulei – Santa Cruz de Tenerife -, un simbol al identității și firul conductor care leagă o tradiție artistică multidisciplinară transmisă din generație în generație. Santa Cruz a scris paginile Carnavalului încă de la primele rânduri ale istoriei sale, iar în ciuda vicisitudinilor fiecărui moment, calendarul insulei a rezervat întotdeauna o întâlnire cu cea mai importantă moștenire culturală și umană a insulei.\n\n\nUn efort comun a peste 10.000 de persoane face posibilă în fiecare an o sărbătoare care în 1980 a fost declarată \nFestival de Interes Turistic Internațional\n. Carnavalul din Santa Cruz de Tenerife este un eveniment de proiecție mondială, care în 1987 și-a înscris numele în Cartea Recordurilor Guinnes cu cea mai mare participare de public la un dans desfășurat într-un loc deschis: \nCelia Cruz și peste 200.000 de persoane au făcut posibil acest lucru.\n\n\nÎn fiecare an, Insula Tenerife din Arhipelagul Canare devine epicentrul unei sărbători extraordinare, \nCarnavalul din Santa Cruz de Tenerife\n. Anul acesta, între \n18 ianuarie și 18 februarie\n, insula este plină de culoare, muzică și bucurie, în cadrul unuia dintre cele mai mari și mai populare evenimente de acest gen din lume.\n\n\nCarnavalul din Tenerife are o istorie bogată, care se întinde pe mai multe secole. Cu rădăcini adânci în cultura insulei, acest eveniment este o sărbătoare a diversității, creativității și bucuriei de a trăi. De-a lungul timpului, Carnavalul din Tenerife a evoluat, dar a păstrat mereu esența sa vibrantă și autentică.\n\n\nCu participanți și spectatori din întreaga lume, Carnavalul din Tenerife este un adevărat creuzet cultural. Fiecare an aduce o temă nouă și excitantă, iar în 2024, tema aleasă este „Televiziunea”, oferind o platformă pentru imaginație și creativitate fără limite.\n\n\nProgramul Carnavalului este plin de activități captivante pentru toate vârstele și gusturile. De la paradele pline de culoare și muzică, la concursuri de costume și spectacole de dans, fiecare zi aduce ceva nou și fascinant. Gala de alegere a reginei Carnavalului este unul dintre momentele culminante ale evenimentului, unde cele mai frumoase și mai talentate femei din insulă concurează pentru titlul prestigios.\n\n\nUna dintre cele mai frumoase aspecte ale Carnavalului din Tenerife este faptul că este deschis tuturor. Atât localnicii, cât și turiștii se pot bucura de atmosfera festivă și de energia pozitivă care inundă străzile insulei. Fie că ești pasionat de dans, muzică sau pur și simplu vrei să te distrezi alături de prieteni și familie, Carnavalul din Tenerife are ceva special pentru fiecare.\n\n\nCarnavalul este mult mai mult decât un simplu eveniment. Este o sărbătoare a vieții, a bucuriei și a diversității, care aduce împreună oameni din toate colțurile lumii pentru a celebra împreună. Cu teme captivante, evenimente incitante și o atmosferă contagioasă, Carnavalul din Tenerife continuă să fie unul dintre cele mai remarcabile și iubite festivaluri din lume.\n\n\nUn articol marca Occidentul Românesc\n\n\nImagini: Occidentul Românesc",
        "author": null,
        "date": "2024-02-14T20:44:04+02:00",
        "category": "Articole",
        "url": "https://occidentul-romanesc.com/carnavalul-din-santa-cruz-de-tenerife-2024-o-sarbatoare-a-diversitatii-creativitatii-si-bucuriei-de-a-trai/",
        "region": "Spania"
    },
    {
        "title": "Spania: Carnetul special pentru pensionari emis de securitatea socială – Avantaje și reduceri disponibile",
        "content": "Instituția Națională de Securitate Socială (INSS) din Spania\n oferă pensionarilor un instrument esențial pentru a accesa o gamă largă de beneficii și reduceri: \nCarnetul de Pensionar\n. Acest certificat, cunoscut și sub denumirea de „card de pensionar”, reprezintă o dovadă oficială a statutului de pensionar și oferă numeroase avantaje în diverse domenii.\n\n\nCe este Carnetul de Pensionar?\n\n\nCarnetul de Pensionar\n este un document emis gratuit de INSS care atestă faptul că titularul primește o pensie de la sistemul public de securitate socială. Acesta poate fi obținut rapid și ușor prin intermediul platformei electronice a securității sociale, prin accesarea serviciului „Certificat individualizat de prestații”. Documentul include un rezumat al prestațiilor și poate fi utilizat pentru a beneficia de reduceri speciale și programe dedicate pensionarilor.\n\n\nCarnetul de Pensionar oferă acces la o gamă variată de avantaje, printre care:\n\n\n\n\nTurism subvenționat:\n\n\n\n\nIMSERSO (Institutul pentru Seniori și Servicii Sociale): Programe de turism subvenționat cu oferte variate pentru destinații naționale și internaționale.\n\n\nAgenții de turism private: Reduceri suplimentare pentru pensionari la diverse pachete turistice.\n\n\n\n\nTransport:\n\n\n\n\nCompanii precum Alsa oferă reduceri de până la 40% la bilete și abonamente. Iberia și alte companii aeriene includ discounturi speciale pentru pensionari.\n\n\n\n\nActivități sportive și culturale:\n\n\n\n\nReduceri la accesul în săli de sport, centre sportive și facilități de recreere.\n\n\nDiscounturi pentru muzee, expoziții, concerte și alte activități culturale.\n\n\nSituația pensiilor în 2024\n\n\nPensionarii beneficiază în acest an de mai multe măsuri menite să sprijine veniturile persoanelor vârstnice:\n\n\n\n\nRevalorizarea pensiilor\n: În decembrie 2023, Guvernul spaniol a aprobat o creștere cu 3,8% a pensiilor contributive și cu 6,9% a pensiilor necontributive.\n\n\nPlata suplimentară\n: Începând cu 25 noiembrie 2024, pensionarii care primesc pensii contributive (jubilare, de văduvie, de orfandă, în favoarea familiei sau pentru incapacitate permanentă) vor beneficia de o plată suplimentară, care poate ajunge la 2.400 de euro în funcție de cuantumul pensiei lunare.\n\n\nPensiile contributive\n: Pensiile medii au crescut în 2024, situându-se la 1.258 de euro pe lună. Pensia medie de jubilare este de 1.445,75 euro, iar cea de văduvie ajunge la 897,9 euro pe lună.\n\n\nPensiile necontributive\n: Venitul anual pentru aceste pensii a crescut la 7.250,60 euro (517,90 euro pe lună, în 14 tranșe).\n\n\n\n\nReducerea disparităților de gen: Creșterea pensiilor contribuie direct la reducerea diferențelor de gen în venituri, un obiectiv esențial al politicilor guvernamentale.\n\n\nCum se poate obține Carnetul de Pensionar?\n\n\nPentru a beneficia de aceste reduceri și avantaje, pensionarii pot solicita carnetul prin intermediul platformei oficiale a securității sociale, accesând serviciul „Certificat individualizat de prestații”. Procedura este simplă, rapidă și complet gratuită.\n\n\nA consemnat: \nZoe Stoleru Martí\n\n\nInformații: seg-social.es",
        "author": null,
        "date": "2024-12-27T23:08:53+02:00",
        "category": "Informații",
        "url": "https://occidentul-romanesc.com/carnetul-special-pentru-pensionari-emis-de-securitatea-sociala-avantaje-si-reduceri-disponibile/",
        "region": "Spania"
    },
    {
        "title": "Cărți, cultură și comerț global la IFEMA Madrid: LIBER 2023 reconfigurează hărțile literare mondiale",
        "content": "Editurile spaniole avertizează asupra incertitudinilor aduse de avansul Inteligenței Artificiale\n\n\n \nDaniel Fernández\n, președintele \nFederației Sindicatelor Editorilor din Spania\n (FGEE), a subliniat, în timpul intervenției sale la inaugurarea \nLIBER 2023, Târgul Internațional al Cărții\n, că, în ciuda momentului bun prin care trece sectorul cărții, există unele preocupări, cum ar fi intruziunea Inteligenței Artificiale. \n„Sectorul cărții traversează un moment bun, atât datorită menținerii indicilor de lectură înregistrați pe perioada pandemiei, cât și datorită creșterii cifrei de afaceri a sectorului. Dar momentul actual ridică și unele incertitudini, cum ar fi intruziunea Inteligenței Artificiale”\n, a declarat el.\n\n\nÎn discursul său, a subliniat importanța \n„protejării proprietății intelectuale. Avem oportunitatea de a stabili bariere care să împiedice apariția unor situații precum cea trăită în dezvoltarea cărții digitale. Avem legislația necesară, este doar nevoie să o aplicăm pentru a proteja creația umană.” \nFernández a remarcat că \n„în fața muncii autorilor și editorilor se află mari corporații cu interese economice considerabile care nu doresc niciodată să plătească și, dacă nu se pune remediu, se vor folosi gratuit de munca acestora”.\n\n\nÎn acest sens, președintele FGEE a dorit să sublinieze importanța muncii pe care editorii mici, medii și mari din Spania o fac pentru a extinde cărțile în limba spaniolă dincolo de granițele noastre. \n„Cifrele de export, cu excepția a ceea ce s-a întâmplat în perioada restricțiilor din cauza pandemiei, arată creșterea interesului pentru carte în limba spaniolă în lume. De asemenea, munca bună a autorilor, editorilor, ilustratorilor și a profesioniștilor care fac parte din sectorul cărții spaniole. LIBER reprezintă o vitrină fundamentală pentru companiile care au fost pionieri în procesul de extindere internațională.”\n În acest sens, a amintit că sectorul cărții spaniole are \n„mai mult de 42 de multinaționale cu 177 de filiale, atât în America, cât și în Europa, unele dintre acestea având peste 60 de ani de vechime. Acest lucru ne permite să facem ca, comerțul exterior al cărții în Spania să reprezinte astăzi 3,20% din întregul comerț mondial al cărții.”\n\n\nDaniel Fernández\n a mulțumit prezenței Poloniei ca țară invitată de onoare a acestei ediții LIBER. \n«Calderón de la Barca în „Viața este vis” l-a plasat pe Segismundo ca prinț al Poloniei, poate pentru că pentru toți era o țară îndepărtată. Astăzi, există o cunoaștere mai mare și o apropiere de o țară cu care împărtășim și câteva rădăcini culturale. Prezența lor în ediția de anul acesta ne va permite să cunoaștem mai bine și să stabilim legături între sectoarele cărții din ambele țări.»\n  Totodată, a dorit să sublinieze prezența altor țări la târg, cum ar fi Grecia sau China, care vor avea spații în cadrul târgului.\n\n\nDe asemenea, a avut cuvinte de mulțumire pentru efortul și sprijinul întregului sector și al instituțiilor pentru organizarea acestei noi ediții a LIBER, \n„care prezintă cele mai bune cifre din ultimii șase ani. Sperăm să fie cea a impulsului și recuperării complete a exporturilor. Dorim, de asemenea, să fie un punct de întâlnire, reflecție și dezbatere despre toate provocările cu care, ca sector, trebuie să ne confruntăm.”\n\n\nCu participarea a 373 de expozanți din 13 țări, printre care Polonia, invitatul de onoare, Grecia sau China, LIBER își sărbătorește a 41-a ediție ca o platformă eficientă de internaționalizare pentru sectorul cărții în spaniolă. În perioada \n3-6 octombrie\n, târgul emblematic va facilita întâlniri comerciale cu cumpărători din peste 50 de țări, atrăgând și profesioniști naționali din lanțurile de valoare și aprovizionare a cărților pentru a încheia vânzări, identifica tendințe și analiza ultimele provocări sectoriale.\n\n\nLIBER 2023, organizată de IFEMA MADRID și FGEE, este un târg susținut de Ministerul Culturii și Sportului, ICEX Spania Export și Investiții, Comunitatea Madrid, Primăria Madrid și Centrul Spaniol pentru Drepturi de Reproducție (CEDRO). De asemenea, beneficiază de colaborarea Acțiunii Culturale Spaniole (AC/E) și a Asociației Editorilor din Madrid.\n\n\nSursă informații și foto: IFEMA MADRID",
        "author": null,
        "date": "2023-10-04T12:18:08+02:00",
        "category": "Cultură",
        "url": "https://occidentul-romanesc.com/carti-cultura-si-comert-global-la-ifema-madrid-liber-2023-reconfigureaza-hartile-literare-mondiale/",
        "region": "Spania"
    },
    {
        "title": "Căsătoria la oficiul consular sau la Ambasada României din Spania",
        "content": "Cetățenii români care locuiesc pe teritoriul Spaniei și doresc să se căsătorească pot încheia actul de căsătorie fie la sediul misiunii diplomatice românești de pe teritoriul Spaniei, fie la Registrul Civil de pe lângă Primăria din localitatea spaniolă de reședință. În funcție de instituția aleasă, depind și actele ce urmează a fi pregătite pentru prezentarea dosarului.\n\n\nÎn articolul de luna aceasta voi expune documentele necesare pentru pregătirea și prezentarea dosarului la misiunea diplomatică/oficiul consular de cariară al României de pe teritoriul Spaniei, urmând ca în articolul de luna viitoare să prezint documentele necesare pentru pregătirea dosarului și prezentarea acestuia la Primăria din localitatea de reședință de pe teritoriul Spaniei.\n\n\nȘefii misiunilor diplomatice şi ai oficiilor consulare de carieră ale României pot oficia căsătoria dintre doi cetăţeni români sau în cazul în care unul dintre viitorii soţi este cetăţean român, dacă cel puţin unul dintre viitorii soţi, cetăţeanul român, are domiciliul sau reşedinţa în circumscripţia consulară a misiunii diplomatice ori a oficiului consular.\n\n\nAceștia pot solicita programare pe pagina de internet: \nwww.econsulat.ro\n pentru serviciul de Înregistrare (oficierea) căsătoriei la misiunea diplomatică/oficiul consular, unde vor obține o programare pentru depunerea cererii de oficiere a căsătoriei. La prezentarea la ghișeu, la data programată, se vor depune actele necesare și se va semna declarația de căsătorie, precum și alte formulare.\n\n\nCăsătoria se va încheia la expirarea termenului de 10 zile, iar data căsătoriei va fi comunicată la ghișeu. Mare atenție la certificatul medical, acesta trebuie să fie valabil atât la data depunerii actelor, cât și la data oficierii căsătoriei și are o valabilitate de doar 14 zile de la data emiterii.\n \n\n\nÎn ceea ce privește actele necesare pentru oficierea căsătoriei la oficiul consular, viitorii soți trebuie să prezinte: declaraţia de căsătorie, dovada domiciliului sau a reşedinţei în circumscripţia consulară a misiunii diplomatice (cu \nCertificado de\n e\nmpadronamiento\n), documentele prin care se face dovada identităţii viitorilor soţi (carte de identitate sau paşaport în vigoare) și certificatele de naştere ale celor doi soți.\n\n\nÎn cazul în care unul dintre soți nu este român, trebuie să se prezinte certificatul de naştere al cetăţeanului străin supralegalizat/apostilat după caz, sau, în funcţie de statul emitent, poate fi scutit de orice formă de legalizare (cum ar fi certificatele emise pe teritoriul UE, de acord cu prevederile Regulamentului (UE) nr. 2016/1191).\n\n\nDe asemenea, documentul trebuie tradus în limba română. Dacă traducerea în limba română este efectuată la un traducător pe plan local (\ntraducción jurada\n) şi este legalizată de notarul public din statul respectiv, aceasta trebuie apostilată. Traducerea în limba română este scutită de orice altă formalitate de supralegalizare/apostilare, dacă este efectuată de un traducător autorizat în România.\n\n\nÎn cazul în care se prezintă extrasul multilingv de naştere eliberat în baza Convenţiei nr. 16 a Comisiei Internaţionale de Stare Civilă referitoare la eliberarea extraselor multilingve ale actelor de stare civilă, semnată la Viena la 8 septembrie 1976, acesta este scutit de traducere şi legalizare (Formular A-CIEC).\n\n\nDe asemenea, trebuie să prezentați certificatele medicale privind starea sănătăţii viitorilor soţi (certificate prenupţiale). Dacă certificatele medicale sunt emise în România, ele sunt valabile 14 zile de la data emiterii şi trebuie să cuprindă menţiunea expresă că persoana se poate căsători.\n\n\nÎn cazul în care doriți să prezentați certificatul medical de la medicul de familie din Spania (\nCertificado Medico Oficial\n – de culoare galbenă), acesta va trebui legalizat la Colegiul medicilor de care aparține medicul, apoi la Colegiul General al Medicilor din Madrid și apoi se va obține Apostila de la Haga la Tribunalul Superior de Justiție din Madrid. După obţinerea legalizărilor, certificatele medicale vor trebui traduse în limba română.\n\n\nDacă unul dintre viitorii soţi sau ambii au avut o căsătorie anterioară care a fost desfăcută în România prin divorţ, la declaraţia de căsătorie se vor prezenta şi documentele justificative cum ar fi sentinţa de divorţ cu mențiunea definitivă sau certificatul de căsătorie cu menţiunea divorțului și eventual a schimbării numelui.\n\n\nDacă cetăţeanul român a divorţat în străinătate, va trebui în primul rând să înscrie divorțul la Oficiul de Stare Civilă competent din România și să prezinte certificatul de căsătorie cu această menţiune înscrisă de autorităţile competente din România.\n\n\nLa data depunerii dosarului de căsătorie, viitorii soți trebuie să încheie o convenţie de alegere a legii aplicabile regimului matrimonial. Se poate prezinta o convenţie matrimonială încheiată în prealabil la un notar public român, din care să rezulte în mod expres că legea aplicabilă regimului matrimonial este legea română și în acest caz nu mai este necesară încheierea convenţiei de alegere a legii aplicabile. În schimb, pentru alegerea unei legi străine ca lege aplicabilă (cum ar fi cea spaniolă), este necesară întotdeauna încheierea unei convenţii de alegere a legii aplicabile.\n\n\nÎn cazul în care soţul, cetăţean străin, are cetăţenia sau provine dintr-un stat a cărui legislaţie permite poligamia, cum ar fi Maroc, acesta trebuie să dea o declaraţie pe propria răspundere din care să rezulte că nu este căsătorit în acelaşi timp cu o altă persoană. În același timp, se va prezenta și o declaraţia autentificată din care să rezulte că soţul cetăţean străin nu cunoaşte niciun motiv de natură legală care să împiedice încheierea căsătoriei.\n\n\nDe asemenea, cetățeanul străin va trebui să prezinte un document eliberat de misiunea diplomatică a statului său de cetăţenie (certificat de cutumă), din care să rezulte că îndeplineşte condiţiile de fond cerute de legea sa naţională şi că nu există impedimente pentru încheierea căsătoriei la sediul misiunii diplomatice al României. Documentul trebuie tradus în limba română.\n\n\nOdată încheiată căsătoria la Ambasadă/Consulat, nu trebuie îndeplinite alte demersuri în România, cum ar fi înregistrarea căsătoriei, spre deosebire de căsătoriile încheiate la Registrele de stare civilă de pe lângă Primăriile de reședință din statul spaniol, despre care voi vorbi în articolul de luna viitoare.\n\n\nAutor: Avocat Ioana Bratuleanu (Madrid)\n – \nColaborator voluntar la Occidentul Românesc\n\n\nAvocat ICAM specializat în Drept internațional\n\n\nTelefon 0034.642.308.360\n\n\nWeb: \nwww.brilawabogados.es\n\n\nE-mail: \nsecretaria@brilawabogados.es\n\n\nFoto: mitchhy2002.com/",
        "author": null,
        "date": "2022-08-25T11:09:43+02:00",
        "category": "Articole",
        "url": "https://occidentul-romanesc.com/casatoria-la-oficiul-consular-sau-la-ambasada-romaniei-din-spania/",
        "region": "Spania"
    },
    {
        "title": "Câștigătorii „Trofeului Excelenței Românești” – Ediția a IV-a (2023-2024)",
        "content": "„Trofeul Excelenței Românești”\n este o distincție care simbolizează recunoașterea contribuțiilor de excepție ale românilor din Occident în diverse domenii de activitate. Inițiată în cadrul \nCampaniei „Noi susținem excelența!”\n, acțiune culturală lansată de publicația independentă \nOccidentul Românesc\n la 15 ianuarie 2015, această distincție evidențiază valorile culturale, științifice și profesionale ale comunităților românești din întreaga lume.\n\n\nEdiția a IV-a (2023-2024)\n onorează personalitatea marcantă a \nProfesorului Alexandru Ciorănescu\n, figură de referință în lingvistică, comparatism și enciclopedism. Realizarea singurului dicționar etimologic complet al limbii române simbolizează contribuția sa fundamentală la patrimoniul lingvistic românesc. De asemenea, activitatea sa academică de peste cinci decenii în \nInsulele Canare\n și influența sa globală subliniază legătura profundă dintre cultura română și cea internațională.\n\n\nSelecția și jurizarea\n\n\nAjunsă la cea de-a IV-a ediție, \nCampania Excelenței Românești\n din Occident pentru perioada 2023-2024 a atras numeroase nominalizări din partea comunităților românești de pe toate continentele. Procesul de selecție a fost realizat de un juriu de specialiști format din profesori universitari români de prestigiu, stabiliți în Australia, Statele Unite ale Americii, Canada și Europa de Vest. Coordonarea juriului a fost asigurată de \nDoamna Anca Vasiliu\n, director de cercetare de clasă excepțională la CNRS și profesor conducător de doctorate la Universitatea Sorbona (Paris IV), cunoscută pentru contribuțiile sale semnificative în domeniul studiilor umaniste.\n\n\nJuriul a avut sarcina dificilă de a selecta, dintr-un total de \n83 de nominalizați\n (4 din Australia, 3 din Belgia, 9 din Canada, 3 din Elveția, 11 din Franța, 4 din Germania, 5 din Italia, 7 din Marea Britanie, 10 din România, 10 din Spania și 17 din SUA), acele personalități care au demonstrat excelență incontestabilă în domeniile lor de activitate, păstrând un raport activ cu mediile academice și de specialitate din România.\n\n\nÎn urma unui proces riguros de evaluare, au fost selectate \n22 de personalități\n, care se disting prin realizările lor excepționale. Dintre acestea, \n15 \nvor fi onorate cu\n „Trofeul Excelenței Românești”\n în cadrul unui eveniment academic privat și restrâns, care se va desfășura în \nSanta Cruz de Tenerife\n la data de \n16 noiembrie 2024\n, iar la data de \n25 noiembrie 2024\n, cea de-a patra ediție 2023-2024, a Campaniei Excelenței Românești din Occident se va finaliza cu un omagiu dedicat vieții și operei profesorului Ciorănescu în Insulele Canare.\n\n\n\n\nPrezentarea premianților în ordine alfabetică pe domenii de activitate și nume:\n\n\n1. ARTĂ ȘI CULTURĂ\n\n\nWanda MIHULEAC\n\n\nArtist plastic cu o carieră internațională impresionantă, \nWanda Mihuleac\n stabilită în \nFranța\n, este cunoscută pentru abordările artistice inovatoare. Lucrările sale, care îmbină diverse medii artistice și numeroasele expoziții internaționale o poziționează ca o prezență influentă în arta contemporană la nivel mondial.\n\n\n\n\nDan Alexandru VOINEA\n\n\nTalent precoce în muzică, teatru și film, Dani Voinea, la doar 13 ani, promite o carieră de succes în artele spectacolului. Realizările sale remarcabile la o vârstă fragedă în cadrul \nOperei Comice pentru Copii\n din \nBucurești\n, fac din \nDani Voinea\n un exemplu de excelență și dedicare în domeniul artelor, promițând să devină o voce importantă în muzică, teatru și film.\n\n\n2. AVOCATURĂ \n\n\n\n\nRamona BODESCU\n\n\nAvocat și mediator în \nSpania\n, Ramona Bodescu este președinta Organizației ACSE RO și este cunoscută pentru dedicarea sa în sprijinul comunității românești din regiunea Valencia. Cu o experiență de peste 24 de ani, \nRamona Bodescu\n combină expertiza juridică cu activismul social, reflectând un devotament neobosit pentru comunitatea sa.\n\n\n3. CERCETARE\n\n\n\n\nMonica BRÎNZEI\n\n\nDoctor în filosofie medievală, cunoscută pentru cercetările sale din acest domeniu, \nMonica Brînzei\n este directorul colecției \nStudia Sententiarum\n publicată de Brepols Publisher. A fost evaluator internațional pentru diverse proiecte științifice și teze de doctorat. În 2019, la propunerea CNRS, a fost invitată la \nPalais Elysée\n de către președintele Franței, \nEmmanuel Macron\n, să facă parte dintr-o comisie de expertiză în vederea reformei legii cercetării din \nFranța\n. Contribuțiile sale în domeniul filosofiei medievale au fost recunoscute prin numeroase colaborări academice și publicații de prestigiu.\n\n\n\n\nVirgil Dorin GLIGOR\n\n\nFigură marcantă în domeniul securității cibernetice, cu un impact profund asupra acestui domeniu crucial, \nVirgil Gligor\n a adus contribuții inovatoare care au influențat semnificativ modul în care înțelegem și protejăm sistemele informatice. Prin cercetările avansate și abordările sale revoluționare ca profesor la \nCarnegie Mellon University\n și membru al \nCybersecurity Hall of Fame\n, \nSUA\n, Profesorul Gligor continuă să inspire noi generații de experți în securitatea cibernetică, consolidându-și statutul de lider în tehnologia modernă și contribuind la securitatea digitală la nivel global.\n\n\n4. EDUCAȚIE \n\n\n\n\nDragoș CALMA\n\n\nExplorator al filosofiei medievale și pionier în editarea textelor, \nProfesor Dr.\n \nDragoș Calma\n este o personalitate marcantă în domeniul filosofiei medievale, cu o carieră academică remarcabilă la \nUniversity College Dublin\n, \nIrlanda\n. Profesorul Calma a fost onorat cu prestigiosul premiu internațional Friederich Wilhelm Bessel Research Award de către Fundația Alexander von Humboldt în 2018, recunoscându-i-se contribuțiile de excepție în domeniul cercetării științifice. Recunoscut pentru editarea și interpretarea textelor filosofice medievale, Profesorul Calma este o personalitate respectată în cercetarea internațională.\n\n\n\n\nGeorgiana HUIAN\n\n\nProfesor de teologie sistematică și ecumenică la \nUniversitatea din Berna\n, \nElveția\n, Georgiana Huian este recunoscută pentru contribuțiile sale remarcabile în teologie. Cu două doctorate în Franța și o abilitare teologică impresionantă, \nGeorgiana Huian\n și-a câștigat recunoașterea internațională prin excelența academică.\n\n\n\n\nSilvana Elena RĂDESCU CIORĂNESCU\n\n\nProfesor de fizică la \nUniversitatea din La Laguna\n, \nTenerife\n, Silvana Rădescu este un fizician de excepție și un ambasador al culturii și tradițiilor românești. Născută într-o familie cu tradiție în domeniul științific, \nSilvana Rădescu Ciorănescu\n a continuat legenda familială, devenind o prezență marcantă în lumea academică.\n\n\n5. MEDICINĂ\n\n\n\n\nAdrian SÂNGEORZAN\n\n\nMedic obstetrician-ginecolog și scriitor român stabilit în Statele Unite, Adrian Sângeorzan și-a construit o carieră remarcabilă în domeniul medical, practicând în \nNew York, SUA\n. Pe lângă cariera sa medicală, Doctorul Sângeorzan este autor de literatură, publicând cărți atât în română, cât și în engleză, care explorează teme precum experiențele medicale, viața în exil și dilemele existențiale. Scrierile sale sunt recunoscute pentru stilul introspectiv și capacitatea de a îmbina observațiile personale cu reflecții asupra societății. \nAdrian Sângeorzan\n reprezintă un exemplu de succes al integrării și excelenței românești în diaspora, fiind o voce importantă în comunitatea medicală și literară românească din SUA.\n\n\n\n\nAnca STUPARU\n\n\nClinician specialist în medicina de urgență obstetrică și ginecologie, New York, SUA, cu o carieră notabilă, \nAnca Stuparu\n a demonstrat excelență în medicina de urgență obstetrică și ginecologie, contribuind la îmbunătățirea practicilor medicale în domeniul său. Stabilită în \nNew York\n, Anca Stuparu este apreciată pentru profesionalismul și dedicația sa în îngrijirea pacienților.\n\n\n6. RADIO ȘI TELEVIZIUNE\n\n\n\n\nAngela AVRAM\n\n\nFigură de referință în media și implicarea civică, \nAngela Avram\n demonstrează o diversitate intelectuală și o dedicare continuă către perfecționare. Activitatea sa influențează semnificativ \npeisajul social și cultural românesc din diaspora\n, subliniind angajamentul său față de educație și comunitate.\n\n\n\n\nMihaela CRĂCIUN\n\n\nPersonalitate remarcabilă în televiziunea românească, \nMihaela Crăciun\n s-a distins prin producții notabile și roluri de conducere la \nTVR Internațional\n. Contribuțiile sale au avut un impact semnificativ asupra \ncomunității românești din străinătate\n.\n\n\n\n\nRuxandra Ileana SĂRARU\n\n\nUn pilon al jurnalismului românesc, Ruxandra Săraru se remarcă prin profesionalism și integritate. Cu o carieră de peste trei decenii în Societatea Română de Radiodifuziune, \nRuxandra Săraru\n continuă să influențeze pozitiv \npeisajul informațional românesc și internațional\n.\n\n\n\n\nMaria ȚOGHINĂ\n\n\nPersonalitate marcantă în jurnalismul românesc, Maria Țoghină s-a remarcat prin dedicarea și profesionalismul cu care și-a promovat valorile și cultura prin emisiuni de impact. Ca prima femeie și cel mai tânăr director general al Societății Române de Radiodifuziune, \nMaria Țoghină\n a demonstrat o capacitate remarcabilă de \nleadership\n într-o industrie dominată de bărbați, continuând să fie un model de excelență și inspirație în \nmedia românească de pretutindeni\n.\n\n\n\n\nLuminița Valentina VOINEA\n\n\nJurnalist la Radio România Actualități, Luminița Voinea este realizatoarea emisiunii \n„Românii de pretutindeni”\n, dedicată diasporei românești. Emisiunea sa păstrează vie legătura dintre românii din străinătate și țara natală, promovând identitatea culturală. \nLuminița Voinea \nare o carieră de lungă durată în lumea jurnalismului radiofonic și aparține generației pentru care adevărul este prioritatea absolută în practicarea acestei profesii. Este cunoscută pentru angajamentul său de a oferi informații reale și de maximă calitate.\n\n\n„Trofeul Excelenței Românești”\n reprezintă nu doar o recunoaștere a excelenței individuale, ci și o celebrare a contribuției românilor la dezvoltarea culturală, științifică și profesională a societății internaționale. Această inițiativă consolidează legăturile dintre România și țările occidentale, promovând un sentiment de mândrie națională și subliniind importanța susținerii valorilor și identității românești oriunde s-ar afla. Evenimentul din Tenerife va oferi un cadru academic privat pentru a onora aceste personalități remarcabile, consolidând prestigiul României pe scena internațională.\n\n\nNota Redacției:\n\n\nOccidentul Românesc\n își exprimă recunoștința față de juriul de specialitate pentru implicarea și profesionalismul cu care a evaluat personalitățile nominalizate pentru premiere; partenerilor media: \nRadio România Actualități\n, \nRadio România Internațional\n, \nTVRI\n, \nGândacul de Colorado\n, \nRadioDiasporaOnline\n; \nși nu în ultimul rând sponsorilor, Michael Harrison Cronkite, \nFuturocoup\n (Tenerife) și \nBelma Kosmetik\n. \n\n\nCampania „Noi susținem excelența!”\n continuă să promoveze excelența românească pe plan internațional, oferind o recunoaștere meritată acelor români care au demonstrat o înaltă competență și dedicare în diverse domenii de activitate.",
        "author": null,
        "date": "2024-11-26T14:51:16+02:00",
        "category": "Articole",
        "url": "https://occidentul-romanesc.com/castigatorii-trofeului-excelentei-romanesti-editia-a-iv-a-2023-2024/",
        "region": "Spania"
    },
    {
        "title": "Catalonia a decis relaxarea treptată a restricţiilor impuse de pandemie",
        "content": "De luni, 24 noiembrie, în Catalonia au fost redeschise restaurantele și barurile, după cinci săptămâni de restricții impuse de al doilea val al pandemiei de Covid-19.\n\n\nDe asemenea, s-au redeschis teatrele, cinematografele, sălile de concerte şi arenele sportive în aer liber, cu respectarea unui grad de ocupare de cel mult 50%.\n\n\nSpania înregistrează așadar, primele efecte pozitive ale măsurilor drastice luate de autorități pentru a stopa răspândirea virusului SARS-CoV-2, relatează RTVE.\n\n\nMinisterul Sănătății din Spania a raportat o scădere a numărului de cazuri de Covid-19, iar premierul Pedro Sanchez a confirmat că planul de combatere a pandemiei de coronavirus funcționează la nivelul întregii țări.",
        "author": null,
        "date": "2020-11-25T16:54:50+02:00",
        "category": "Spania",
        "url": "https://occidentul-romanesc.com/catalonia-a-decis-relaxarea-treptata-a-restrictiilor-impuse-de-pandemie/",
        "region": "Spania"
    },
    {
        "title": "Catastrofa provocată de DANA în Spania: Cel puțin 73 de morți și zeci de dispăruți în urma celui mai grav episod de ploi torențiale din acest secol",
        "content": "Spania este martora celui mai devastator episod de ploi torențiale din acest secol, care a provocat deja cel puțin 73 de victime.\n Conform autorităților, bilanțul de până la ora 18:00, miercuri, 30 octombrie 2024, arată 70 de decese în Valencia, un deces în provincia Málaga și două în Castilla-La Mancha. În urma acestei tragedii, Ministrul pentru Politică Teritorială, Ángel Víctor Torres, a declarat că Guvernul va decreta trei zile de doliu național și va include zonele afectate pe lista celor „grav afectate” de DANA, angajându-se să acorde sprijin atât din fonduri de stat, cât și europene.\n\n\nMinisterul Apărării a mobilizat resurse aeriene, psihologi militari și echipe canine de căutare pentru recuperarea victimelor. Zeci de persoane au fost nevoite să își petreacă noaptea în Valencia pe acoperișurile camioanelor sau pe automobile, pe acoperișuri de magazine sau benzinării, fiind blocate pe drumuri inundate până când au fost salvate.\n\n\nPloile torențiale au afectat alimentarea cu energie electrică pentru aproximativ 120.000 de persoane, au blocat drumuri și au determinat suspendarea circulației feroviare de mare viteză între Madrid și Comunitatea Valenciană, precum și pe coridorul mediteraneean către Barcelona.\n\n\nAlerta roșie pentru acumulare de apă extinsă în Cádiz; alte regiuni sunt amenințate\n\n\nAgenția Națională de Meteorologie (Aemet) a ridicat alerta de la nivel portocaliu la roșu pentru provincia Cádiz, unde acumulările de apă reprezintă un risc ridicat. Fenomenul meteorologic extrem se deplasează acum către Catalonia, Aragón, Extremadura, Navarra și vestul Andaluziei, amenințând aceste regiuni cu condiții similare.\n\n\nCel puțin 120.000 de persoane izolate în Comunitatea Valenciană din cauza lipsei de semnal de telefonie\n\n\nPotrivit lui Enrique Blanco, directorul global de rețele și tehnologie al companiei Telefónica, aproximativ 120.000 de persoane din Comunitatea Valenciană sunt încă izolate, fără acces la comunicații. Blanco a explicat că inundațiile și întreruperile de energie au distrus peste 200 de stații de bază de telefonie, afectând acoperirea mobilă în numeroase localități. Prioritatea companiei este refacerea comunicațiilor și a serviciilor de urgență, lucrând îndeaproape cu Guvernul Regiunii Valencia și Unitatea Militară de Urgențe (UME) pentru a restabili accesul la serviciile telefonice.\n\n\n„Accesul la serviciul de urgență 112 a fost prioritar și, cu ajutorul unei coordonări excelente, acum putem trimite tehnicieni pentru a restabili rețeaua de comunicații,”\n a declarat Blanco. Se estimează că numărul persoanelor afectate de lipsa semnalului ar putea depăși 200.000, în contextul în care și operatorii Vodafone și Masorange au rețele nefuncționale în anumite zone.\n\n\nAvertisment pentru evitarea călătoriilor în Cádiz, Sevilla, Tarragona și Barcelona\n\n\nMinisterul Transporturilor avertizează asupra riscurilor majore și recomandă ca cetățenii să evite călătoriile în provinciile \nCádiz\n, \nSevilla\n, \nTarragona\n și \nBarcelona\n, unde se așteaptă o înrăutățire a condițiilor meteo.\n\n\nÎn ultimele rapoarte, ministerul a comunicat despre închiderea drumurilor N-2, N-330 și A-23, cu scopul de a preveni riscurile suplimentare pentru traficul spre Valencia. În provinciile Valencia și Cuenca, continuă să fie probleme grave de inundații, afectând rutele A-3, N-3 și alte drumuri esențiale din Albacete și Valencia.\n\n\nGuvernul subliniază necesitatea de a evita deplasările neesențiale și asigură că măsurile de urgență sunt în curs pentru a sprijini zonele afectate și a restabili cât mai rapid normalitatea.\n\n\nA consemnat: Mircea Fluieraș – Occidentul Românesc\n\n\nInformații și foto: El País",
        "author": null,
        "date": "2024-10-30T20:31:16+02:00",
        "category": "Spania",
        "url": "https://occidentul-romanesc.com/catastrofa-provocata-de-dana-in-spania-cel-putin-73-de-morti-si-zeci-de-disparuti-in-urma-celui-mai-grav-episod-de-ploaie-torentiala-din-acest-secol/",
        "region": "Spania"
    },
    {
        "title": "Catedrala Santa Tecla, mărturie esențială a moștenirii istorice și culturale a Tarragonei",
        "content": "Construită pe locul unui vechi templu roman dedicat lui Augustus, această clădire este epicentrul numeroaselor narative pasionante și tradiții care se împletesc de-a lungul zidurilor și claustrelor sale. \nCatedrala Santa Tecla din Tarragona\n se ridică ca o bijuterie arhitectonică semnificativ subevaluată, în ciuda istoriei sale monumentale și a frumuseții intrinseci. National Geographic evidențiază acest templu, situat în vârful orașului catalan, ca unul dintre cele mai splendide și în același timp mai puțin recunoscute din Spania.\n\n\nDe la înființarea sa în secolul al XII-lea, Catedrala Santa Tecla a fost martoră a evenimentelor dramatice, revoltelor și episoadelor care ating nivelul legendarului. Lupta nobilimii normande pentru a-și recupera dominația pierdută, rolul arhiepiscopului corsar în disputa pentru Mediterană și povestea aparte a unei capele construite din resturi romane sunt doar câteva dintre capitolele care conferă acestui loc un misticism aparte.\n\n\nÎntre zidurile sale, se desfășoară povești de contraste și paradoxuri, precum cea a arhiepiscopului-pirat care, departe de datoriile sale spirituale, s-a aventurat în lumea pirateriei. Catedrala găzduiește, de asemenea, capela Santa Tecla la Vella, un sanctuar romanic care stă mărturie tăcută a bogatei istorii religioase și culturale a Tarragonei, completând mozaicul istoric cu morminte din diferite epoci.\n\n\nUn patrimoniu subevaluat\n\nBogăția artistică și simbolică a Catedralei din Tarragona este amplificată și mai mult de caracteristicile sale arhitectonice, care îmbină romanicul cu goticul timpuriu, creând un spațiu de frumusețe și semnificație transcendentală. Acest templu nu este doar o emblemă a credinței și spiritualității, ci și o oglindire a complexei rețele istorice a unui oraș istoric.\n\n\nDeclarată Monument Național în 1905, această catedrală se ridică ca o provocare a explorării și recunoașterii, invitând la descoperirea farmecelor sale ascunse și la aprecierea bogăției unui patrimoniu care depășește aspectele strict arhitectonice. Catedrala Santa Tecla din Tarragona se impune astfel ca o destinație obligatorie pentru cei care caută să se scufunde în povești sculptate în piatră și să-și îmbogățească percepția despre artă și istorie. În plus, reprezintă o mărturie esențială a moștenirii istorice și culturale a Tarragonei, o invitație la redescoperirea unui tezaur arhitectonic care, departe de circuitele turistice convenționale, oferă o experiență unică de imersiune în trecut și în legendele unui loc unde fiecare piatră își povestește propria istorie.\n\n\nA consemnat: Zoe Stoleru Martí\n\n\nColaj foto: OR\n\n\nArticol publicat în \nediția Occidentul Românesc a lunii aprilie 2024.",
        "author": null,
        "date": "2024-04-19T17:00:42+02:00",
        "category": "Articole",
        "url": "https://occidentul-romanesc.com/catedrala-santa-tecla-marturie-esentiala-a-mostenirii-istorice-si-culturale-a-tarragonei/",
        "region": "Spania"
    },
    {
        "title": "„Caută respectul, nu atenția”",
        "content": "Un dicţionar defineşte demnitatea drept \n„calitatea sau starea de a fi demn, respectat sau stimat”.\n Aşadar, prin demnitate umană se înţelege atât felul în care ne privim noi, cât şi felul în care ne tratează alţii. Deşi există diverşi factori care ne pot influenţa sentimentele cu privire la noi înşine, felul în care ne privesc sau ne tratează alţii are un rol important în ce priveşte simţul propriei valori.\n\n\nÎn fiecare ţară există oameni săraci, lipsiţi de apărare sau vulnerabili. Cu toate acestea, cineva aflat într-o asemenea situaţie nu ar trebui să se simtă mai puţin demn. De fapt, atitudinea sau reacţia altora este cea care ar putea face pe cineva să-şi piardă simţul propriei valori. Realitatea tristă este că de multe ori dreptul la demnitate al oamenilor aflaţi în situaţii nefericite este desconsiderat sau ignorat. Cât de des auzim cuvinte depreciative de felul „boşorog”, „handicapat” adresate vârstnicilor, săracilor, bolnavilor sau celor infirmi!?\n\n\nDemnitatea se leagă foarte mult de sentimentul onoarei. Un om demn inspiră respect. Ţine de fire, de felul în care acţionezi şi reacţionezi, de felul în care ştii sau nu să fii consecvent în principii şi atitudine. Dacă ai anumite idei în ceea ce priveşte aspectele tale fundamentale, dacă preţuieşti anumite valori şi le respecţi indiferent de situaţie, vorbim despre demnitate. Fiecare decide pentru sine ce este demn şi ce nu, dar o limită există. Demnitatea înseamnă respect, să te respecţi pe tine şi pe cei din jurul tău.\n\n\nDemnitatea nu reprezintă inflexibilitate. Înseamnă doar că, atâta timp cât crezi în ceva, să fii consecvent în practicarea acelei idei. Poţi considera că este demn să ai un anumit limbaj şi să eviţi alte cuvinte, cum ar fi argoul sau injuriile. Sau că e demn să nu răspunzi cu aceeaşi monedă unei ofense, ori, dimpotrivă, să nu laşi jignirile neplătite.\n\n\nMândria este o oarecare extindere a demnităţii. Nu doar că nu accepţi anumite lucruri, nu doar că nu le consideri demne, ci le iei de-a dreptul ca pe o ofensă personală. Există aspecte bine delimitate între ce permiţi şi ce nu, iar ce nu accepţi este văzut ca o adevărată degradare.\n\n\nO persoană mândră are o anumită viziune în proprii ochi faţă de persoana sa şi nu admite sub nicio formă să facă altfel decât crede de cuviinţă, pentru a-şi păstra imaginea nealterată. Un om mândru nu va accepta ceea ce el consideră degradare, indiferent ce ar însemna această degradare.\n\n\nMândria acceptă mai greu un compromis. Dacă demnitatea se înclină în faţă raţiunii, mândria îngăduie mai greu ideea eşecului. O persoană mândră îşi va schimba mai greu concepţiile despre drept şi nedrept, bun şi rău, permis şi nepermis, decât una demnă. Prin urmare, mândria ar trebui să impună, pe lângă stricteţea regulilor, alegerea foarte selectivă a motivelor pentru stricteţe. Dacă eşti mândru, gândeşte-te bine care îţi sunt concepţiile! Şi, mai ales, dacă sunt realiste…\n\n\nOrgoliul seamănă foarte bine cu mândria. O persoană orgolioasă impune limite de dragul imaginii sale, însă e mai degrabă îngrijorată de părerea pe care o vor avea cei din jur decât de mândrie, de propria părere despre sine. Dacă demnitatea şi mândria pot fi educative, despre orgoliu nu se poate spune chiar acelaşi lucru. Primele două pot influenţa, mai mult sau mai puţin, propria ta fire, în funcţie de ceea ce doreşti şi crezi că este bine, demn, normal sau anormal. Orgoliul se bazează, în cea mai mare parte, pe părerile celorlalţi sau pe ceea ce crezi tu că gândesc ceilalţi. Iar o personalitate bazată doar pe ideile altora nu este cu adevărat o personalitate, ci doar un simulacru…\n\n\nDemnitatea este ceva necesar oricărui om. Ea îţi impune limite şi te învaţă ce înseamnă să te respecţi, să-i respecţi pe alţii, să ai o anumită conduită, un stil de viaţă al tău, în armonie cu ceilalţi. Mândria cere o oarecare superioritate şi, din acest motiv, ceva mai multă atenţie.\n\n\nOrgoliul însă, nu este absolut necesar unui om. Nu este automat adevărat faptul că unui om demn nu-i pasă de părerea celorlalţi, că unul mândru nu va face decât aşa cum crede el de cuviinţă sau că unul orgolios nu are principii. Toţi avem nevoie de repere! Toţi avem nevoie să credem în ceva! Toţi avem nevoie să credem în noi! Şi în acelaşi timp toţi ar trebui să luăm în calcul şi lumea din jur, pentru că nu suntem insule, ci interacţionăm permanent cu ceilalţi. Dacă nu am accepta şi părerile lor, nu am învăţa, ci am stagna.\n\n\nRespect înseamnă să iei în considerare existenţa, ideile şi părerile altor oameni. A respecta pe alţii înseamnă a-i trata cu demnitate şi onoare. Cuvântul „respect” provine din cuvântul latin \nrespectus\n, care înseamnă a privi la, a lua în considerare. Consimţirea respectului reprezintă poarta de intrare spre creşterea şi dezvoltarea unor relaţii sănătoase. Dacă dorim să încurajăm pe cineva, spre exemplu, mai întâi trebuie să recunoaştem şi să admitem că acea persoană există şi are valoare.\n\n\nRespectul stă la baza relaţiilor de politeţe dintr-un grup sau din societate. El este un ingredient major în creşterea calităţii relaţiilor şi a calităţii vieţii. Lipsa de respect, nu oferă o imagine plăcută. Ea este caracterizată de indiferenţă, umilire, lipsa atenţiei, lipsa consideraţiei.\n\n\nOamenii au tendinţa de a se ignora unii pe alții, acţionând uneori ca şi când ceilalți nu ar exista. Interacţiunile care sunt necesare între ei nu sunt uşoare, provoacă stres şi uneori duc la confruntări. Grosolănia este ceva comun. Amabilitatea este neglijată. Şi, din nefericire, acesta poate deveni un mod de a fi pentru unii oameni. Ei ştiu foarte puţin despre respect şi doar foarte rar l-au văzut pus în practică. Oamenii vor să fie respectaţi pentru că doresc să simtă că sunt importanţi, că au însemnătate şi valoare. Noi toţi avem nevoie de atenţie, care este o altă latură a respectului.\n\n\nEste interesant cum cuvântul „demnitate” poate provoca astăzi mirare, multă lume pare să nu-i ştie sensul exact, încercând să-l înnobileze cu semnificaţii aproape supraomeneşti, ca şi cum oamenii demni ar fi o specie dispărută, sau pe cale de dispariţie. Nu e aşa!\n\n\nUn om demn îl recunoşti din prima, poate chiar înainte să deschidă gura. Un asemenea om este acela căruia, dacă-l întâlneşti fără să-l fi cunoscut niciodată înainte, nu i te poţi adresa decât respectuos. Nu are nicio importanță câtă şcoală are sau câte ţări a străbătut. Doar că pur şi simplu nu-l poţi privi de sus nicicum, şi nici el n-o face, tratându-te la rândul său tot cu respect.\n\n\n„Nimic nu-mi inspiră mai multă veneraţie şi respect ca o persoană în vârstă capabilă să-şi schimbe părerea.” \n(Santiago Ramón y Cajal)\n\n\nAutor: \nKasandra Kalmann-Năsăudean\n – Jurnalist investigații, membru CCNMA, director editorial Occidentul Românesc",
        "author": null,
        "date": "2021-03-30T16:20:47+02:00",
        "category": "Articole",
        "url": "https://occidentul-romanesc.com/cauta-respectul-nu-atentia/",
        "region": "Spania"
    },
    {
        "title": "Ce știm despre victimele decedate în urma DANA din Valencia? Clarificări și explicații oficiale",
        "content": "În urma dezastrului natural din Valencia din 29 octombrie a.c., comunicarea numărului de victime a fost marcată de inexactități și inconsecvențe. Timp de mai multe zile, atât Guvernul Central, cât și Guvernul Comunității Valencia, au transmis date contradictorii, generând confuzie în rândul publicului și al mass-media. Au existat trei surse de informații active simultan, în loc de una singură, așa cum prevede legea, iar acest lucru a contribuit la o înțelegere greșită a situației.\n\n\nInițial, numărul raportat al deceselor a fluctuat neașteptat, scăzând sau stagnând, deși pe teren continuau să fie descoperite victime. \nCentrul Național de Integrare a Datelor (CID)\n, organismul legal autorizat pentru coordonarea și raportarea numărului de decese, nu a fost activat decât la 10 zile după eveniment, în data de 9 noiembrie. În acest timp, alte instituții locale și guvernamentale au transmis date parțiale, alimentând neînțelegerile. \nÎncepând cu seara zilei de 12 noiembrie, bilanțul oficial, stabilit de CID, este de 216 victime.\n\n\nJoi, 14 noiembrie 2024\n,  \nCentrul de Integrare a Datelor (CID)\n a publicat un raport detaliat cu privire la victimele decedate în urma inundațiilor severe din 29 octombrie. Dintre cele 216 victime confirmate până acum, 131 sunt bărbați și 85 sunt femei. Comparând aceste cifre cu datele privind populația din localitățile afectate (conform Institutului Național de Statistică), se observă că numărul bărbaților decedați este mai mare: aceștia reprezintă 59% dintre victime, deși constituie doar 48% din populația totală înregistrată în aceste zone.\n\n\nUn alt model demografic evident este cel legat de vârstă: aproape jumătate dintre victime – 104 persoane – aveau 70 de ani sau mai mult, deși acest grup reprezintă doar 15% din populația celor 28 de localități afectate. Este deosebit de dramatic cazul nonagenarilor: 7% dintre victime aveau peste 90 de ani, deși acest grup constituie doar 1% din populație.\n\n\nÎn rândul tinerilor, tendința se inversează. Doar 9% dintre victime au vârste cuprinse între 10 și 40 de ani, deși aceștia reprezintă 34% din populația acestor localități.\n\n\nÎn ceea ce privește naționalitatea, distribuția victimelor corespunde în mare parte cu proporția cetățenilor străini și spanioli din zonele afectate. Conform CID, 12% dintre victime sunt străini, în timp ce aceștia reprezintă 11% din populație. Printre victime se numără\n 9 români\n, 4 marocani, 4 chinezi, 2 britanici și câte un cetățean din Ecuador, Venezuela, Ucraina, Olanda, Tunisia, Columbia și Paraguay.\n\n\nRaportul evidențiază și localitățile cele mai afectate. În Paiporta și Catarroja s-a înregistrat o treime din numărul victimelor: 45 și, respectiv, 25 de decese. De asemenea, au fost confirmate 16 decese în Valencia și anexele sale, 15 în Alfafar, 11 în Massanassa, 10 în Benetússer, Torrent și Picanya. Totuși, CID subliniază că analiza locației trebuie privită cu prudență, deoarece locația atribuită victimelor corespunde locului unde au fost descoperite cadavrele. Dacă victimele au decedat mai în amonte, înainte de a fi luate de ape, acest aspect nu este cunoscut.\n\n\nCID\n este un organism tehnic ce include un Oficiu de Medicină Legală și o Secție a Forțelor de Ordine cu agenți specializați din cadrul Gărzii Civile și Poliției Naționale. Rolul principal al CID este de a aduna și de a coordona diversele rapoarte de identificare a persoanelor decedate în cazuri cu multiple victime. CID este singura instituție abilitată să ofere presei cifre oficiale prin intermediul Biroului de Comunicare al Tribunalului Superior de Justiție al Comunității Valenciene.\n\n\nConform legislației (Decretul Regal 32/2009), CID are competența exclusivă de a comunica oficial numărul victimelor în caz de catastrofă. CID a fost creat pentru a asigura identificarea și raportarea corectă a victimelor și, în acest caz, a avut nevoie de o perioadă de timp pentru a procesa și verifica datele, întrucât la fața locului s-au confruntat cu multiple provocări operaționale.\n\n\nClarificarea și centralizarea comunicării cifrelor începând cu data de 9 noiembrie, sub coordonarea CID, asigură că bilanțul actual reflectă doar cadavrele recuperate, identificate și înregistrate în mod oficial. Autoritățile subliniază că această metodologie oferă date exacte, iar orice raportare prematură nu poate fi considerată oficială.\n\n\nA consemnat: Zoe Stoleru Martí – Occidentul Românesc\n\n\nInformații și foto: El País",
        "author": null,
        "date": "2024-11-15T10:27:25+02:00",
        "category": "Spania",
        "url": "https://occidentul-romanesc.com/ce-stim-despre-victimele-decedate-in-urma-dana-din-valencia-date-noi-despre-varsta-gen-si-localizare/",
        "region": "Spania"
    },
    {
        "title": "Ce trebuie să știm despre contractele de muncă în sectorul domestic din Spania",
        "content": "Cunoscute în limba spaniolă ca „\nempleadas del hogar”\n, sunt acele persoane care lucrează în domeniul domestic, existând o relaţie de muncă specială în cazul acestei categorii de angajaţi, cu contract special şi prevederi legislative speciale care se aplică acestei categorii.\n\n\nÎn prezentul articol vom enumera caracteristicile generale ale relaţiei de muncă în acest domeniu, ce trebuie să avem în vedere, ce legislaţiei se aplică şi mai ales, ce drepturi au angajaţii în acest domeniu.\n\n\nÎn primul rând, cadrul legal aplicabil este Real Decreto 1620/2011, din 14 noiembrie, prin care se stabileşte relaţia de muncă de caracter special în serviciul domestic, cu modificările şi completările ulterioare şi Real Decreto-Ley 29/2012, din 28 decembrie, de îmbunătăţire a gestiunii şi protecţiei sociale în Sistemul Special al angajaţilor în domeniul domestic şi alte măsuri de caracter economic şi social.\n\n\nAşadar, se înţelege prin relaţie de muncă specială în domeniul domestic munca remunerată desfăşurată de către angajat în treburile domestice, îngrijirea membrilor unei familii, şi în alte atribuţii cum ar fi asistenţa persoanelor, îngrijirea grădinii, conducerea vehiculelor, când acestea formează în ansamblul lor treburile casnice. Nu sunt incluse relaţiile de muncă prin intermediul persoanelor juridice, de caracter civil sau comercial, relaţiile îngrijitorilor profesionali angajaţi prin intermediul instituţiilor publice sau private etc.\n\n\nContractul\n. Contractul poate fi încheiat verbal sau în scris, cu precizarea că este obligatoriu să fie în scris atunci când relaţia de muncă durează mai mult de 4 săptămâni şi este un contract pe perioadă determinată. Când durata este mai mare de 4 săptămâni, angajatul trebuie să primească obligatoriu următoarele informaţii: identificarea părţilor, salariul, timpul de muncă, perioada contractului, salariul în natură atunci când există, durata şi distribuirea timpului de prezenţă, regimul de asistenţă nocturnă când este cazul.\n\n\nDurata contractului poate fi pe perioadă nedeterminată sau pe perioadă determinată în cazurile stabilite conform legii. Se poate stabili o perioadă de probă care nu poate depăşi două luni, timp în care angajatorul şi angajatul vor fi obligaţi să îşi respecte atribuţiile şi prestaţiile, existând posibilitatea renunţării efectuate de către oricare dintre părţi cu un preaviz de maxim 7 zile.\n\n\nSalariul\n. Se garantează legal plata în numerar a Salariului minim interprofesional pentru norma întreagă (care în momentul de faţă este de 12.600 € pe an), sub care nu se va putea coborî nici scăzând cheltuieli de întreţinere sau de cazare ale angajului. Când parte din salariu se achită în natură (de exemplu cazare), acesta nu va putea depăşi 30% din salariul în numerar. Angajatul are dreptul la plata salariilor extraordinare anuale, în aşa fel încât să se respecte Salariu Minim Interprofesional anual.\n\n\nAngajaţii care lucrează pe ore, în regim extern, vor primi o remuneraţie globală pentru orele lucrate efectiv (salariul pentru orele lucrate plus partea proporţională concediului săptămânal, lunar şi salariul extraordinar)\n\n\nTimpul de lucru şi vacanţele\n. Timpul de lucru săptămânal va fi de 40 de ore de muncă efectivă, fără a avea în vedere timpul de prezenţă, la dispoziţia angajatorului, care se stabileşte prin acordul părţilor. Timpul de prezenţă nu va putea depăşi 20 de ore săptămânale şi vor fi remunerate conform acordului dintre părţi, dacă nu se stabileşte în schimbul acestora o perioadă de odihnă mai mare. Remuneraţia acestor ore nu va putea fi mai mică decât cea corespunzătoare orelor normale. Angajatul care lucrează în regim intern va avea dreptul la două ore zilnice pentru mesele principale care se vor considera ore de odihnă. Între zilele de lucru trebuie să existe un timp de odihnă de minim 12 ore, existând posibilitatea de a fi redus la zece ore în cazul angajatului care lucrează în regim intern.\n\n\nTimpul de odihnă săptămânal va fi de 36 ore consecutive şi se va înţelege în general ca fiind după-amiaza de sâmbătă sau dimineaţa de luni şi duminica completă. Timpul de odihnă anual va fi de 30 de zile naturale care se vor putea fracţiona în 2 sau mai multe perioade, însă una dintre aceste perioade nu poate fi mai mică de 15 zile consecutive.\n\n\nConcedierea\n. Concedierea se poate produce din motive disciplinare, pentru cauzele prevăzute în Statutul muncitorilor, şi dacă decizia angajatorului va fi atacată în instanţă şi se va avea câştig de cauză, se va putea obţine ca indemnizaţie salariul pentru 20 de zile naturale lucrate multiplicat cu numărul de ani de serviciu şi cu o limita de 12 luni.\n\n\nRelaţia de muncă se poate termina şi din iniţiativa angajatorului care va trebui să fie notificată în scris angajatului. Dacă relaţia de muncă a durat mai mult de un an, angajatorul va trebui să dea o perioadă de preaviz de 20 zile. Dacă relaţia de muncă a durat mai puţin de un an, perioada de preaviz va fi de 7 zile. Simultan, va trebui să pună la dispoziţia angajatului indemnizaţia corespunzătoare a 12 zile pe an lucrat, cu o limită de 6 luni. Perioada de preaviz poate fi înlocuită cu plata unei indemnizaţii pentru zilele respective.\n\n\nCine are obligaţia de a înregistra contractul de muncă şi de a cotiza?\n Această obligaţie corespunde angajatorului. În cazul în care există mai mulţi angajatori, această obligaţie corespunde fiecăruia în parte.  Începând cu anul 2013, angajaţii care prestează mai puţin de 60 de ore lunare per angajator trebuie să înregistreze personal contractul de muncă, încetarea contractului şi variaţiile de date dacă au ajuns la acest acord cu angajatorul.\n\n\nSolicitarea de înregistrare a contractului trebuie realizată înainte de începerea relaţiei de muncă şi încetarea trebuie notificată în termenul de 3 zile naturale posterioare momentului de încetare.\n\n\nAutor: Avocat Ioana Bratuleanu (Madrid) – Colaborator voluntar la Occidentul Românesc.\n\nAvocat ICAM specializat în Drept internațional\n\nTelefon 642.308.360\n\nE-mail: \nsecretaria@brilawabogados.es\n\nWeb: \nwww.brilawabogados.es",
        "author": null,
        "date": "2022-08-25T11:16:06+02:00",
        "category": "Articole",
        "url": "https://occidentul-romanesc.com/ce-trebuie-sa-stim-despre-contractele-de-munca-in-sectorul-domestic-din-spania/",
        "region": "Spania"
    },
    {
        "title": "Ce trebuie să știm despre contractul de închiriere în Spania",
        "content": "Marea majoritate a românilor stabiliţi în Spania locuiesc cu chirie într-un apartament închiriat complet, sau într-o cameră, la comun cu alte persoane în apartament/casă. Ce trebuie să ştim atunci când închiriem o locuinţă? Ce drepturi şi ce obligaţii avem? La aceste întrebări voi încerca să răspund în acest articol, astfel încât să ne cunoaştem drepturile în cazul în care întâlnim probleme cu proprietarul.\n\n\nCe clauze trebuie să includă contractul de închiriere?\n În ce priveşte reglementarea contractelor de închiriere, în Spania se aplică Legea 29/1994 privind închirierea urbană, cu modificările şi completările ulterioare (ultima reformă importantă în acest an), unde sunt prevăzute principalele aspecte ale contractului de închiriere.\n\n\nEste indicat ca acesta să fie încheiat în formă scrisă, să conţină un limbaj clar şi simplu pentru a putea fi uşor înţelese clauzele sale, fără trimiteri la alte texte de lege. Subliniez faptul că este indicat ca acest contract să fie încheiat în scris pentru a evita eventuale neînţelegeri ulterioare cu proprietarul. Deşi modelul contractului poate fi descărcat şi de pe internet, iar de multe ori nici nu îi dăm importanţă, atenţie totuşi ce clauze conţine şi ce semnaţi de fapt.\n\n\nUn exemplar semnat de către proprietar trebuie să rămână la chiriaş, pentru a putea fi consultat ori de câte ori are nevoie. Luarea în evidenţa populaţiei la Primăria corespunzătoare domiciliului (\nempadronamiento\n) se poate face prin prezentarea contractului de închiriere şi a documentului de identitate.\n\n\nCare este durata contractului de închiriere şi când putem renunţa?\n Contractul de închiriere, dacă se încheie în formă scrisă, trebuie să includă identitatea părţilor – proprietar şi chiriaş, descrierea locuinţei, durata contractului, preţul chiriei, precum şi alte clauze stabilite liber între părţi. Trebuie acordată o atenţie deosebită la clauzele privind constituirea depozitului şi la chiria lunară, care pot fi actualizate anual.\n\n\nÎn ce priveşte durata contractului de închiriere, aceasta este cea pactată de către părţi. Adică durata contractului de închiriere poate fi şi de 6 luni, de exemplu. Dacă la data expirării contractului, niciuna dintre părţi nu a denunţat contractul, acesta se va prelungi pe perioade anuale, până ajunge la termenul minim de 5 ani (incluzând cele 6 luni iniţiale). În această perioadă, chiriaşul poate renunţa la prelungirea contractului înainte de fiecare prelungire anuală, anunţându-l pe proprietar cu 30 de zile înainte.\n\n\nProprietarul poate renunţa la prelungirea contractului înaintea împlinirii termenului de 5 ani doar în cazul în care a fost prevăzută expres în contract această posibilitate şi doar în cazul în care apartamentul urmează a fi destinat locuinţei personale a proprietarului, a rudelor sale de gradul I sau a soţiei/soţului său în cazul în care există o sentinţă de divorţ. Dacă în următoarele 3 luni de la părăsirea locuinţei, propietarul sau rudele nu au ocupat locuinţa, fostul chiriaş are dreptul de a închiria din nou locuinţa cu un contract pe o perioadă nouă de minim 5 ani sau o indemnizaţie pe perioada rămasă până la împlinirea termenului de 5 ani iniţial.\n\n\nÎn cazul în care niciuna dintre părţi nu renunţă la contract la împlinirea termenului de 5 ani prin notificarea celeilalte părţi cu 4 luni înainte de expirarea contractului, acesta se va prelungi din nou pe perioade anuale până la o perioadă de 3 ani.\n\n\nCum se procedează în cazul în care aducem îmbunătăţiri în locuinţă?\n Îmbunătăţirile aduse locuinţei pot fi făcute doar cu acordul în scris al proprietarului şi nu pot fi scăzute din plata chiriei, dacă acesta nu a fost de acord cu compensarea sumelor. Deci în cazul în care se schimbă parchetul, mobilierul din casă sau alte asemenea, dacă nu s-a stabilit în scris cu proprietarul, sumele investite de către chiriaş nu pot fi compensate cu plata chiriei.\n\n\nÎn ceea ce priveşte cheltuielile de conservare a imobilului, acestea trebuie acoperite de către proprietar, iar chiriaşul trebuie să anunţe necesitatea acestor lucrari de urgenţă (de exemplu se sparge o ţeavă care inundă apartamentul). Doar în cazul în care lucrarea era urgentă, iar proprietarul nu răspunde, se poate achita lucrarea de către chiriaş şi solicita apoi sumele suportate. În celelalte cazuri, sumele sunt mai greu de recuperat, în cazul în care proprietarul este dezinteresat, varianta cea mai simplă fiind părăsirea apartamentului şi denunţarea contractului pentru a evita alte cheltuieli.\n\n\nLa ce alte aspecte trebuie să acordăm o atenţie sporită?\n Cele mai dese probleme apar din cauza neînţelegerilor de ordin economic. Plata chiriei trebuie să se facă în locul şi în forma stabilită în contract, iar proprietarul trebuie să elibereze chitanţă pentru suma achitată. Dacă aţi achitat prin transfer bancar, chitanţa de la bancă vă poate servi ca dovadă a achitării chiriei. Nu acceptaţi să achitaţi chiria fără a primi în schimb măcar o chitanţă semnată de mână, pentru a evita posibile neînţelegeri şi reclamaţii din partea proprietarului. Depozitul achitat la încheierea contractului trebuie returnat în maxim o lună de la data terminării contractului şi predarea cheilor, în caz contrar se va putea cere în instanţă suma respectivă şi dobânzile aferente.\n\n\nLa începutul acestui articol am făcut distincţia între închirierea unui apartament şi închirierea unei camere dintr-un apartament. Este important de ştiut faptul că la închirierea unei camere, Audienţa Provincială din Madrid a considerat că nu sunt aplicabile aceleaşi drepturi ca la închirierea unui apartament şi explică în Sentinţa sa din 28 martie 2019 faptul că Legea nu se va aplica în aceste cazuri pentru că nu se îndeplineşte scopul de locuinţă prin închirierea unei camere cu spaţii comune. Aşadar, cum înţelege Audienţa Provincială din Madrid, în aceste situaţii nu se va aplica termenul de minim 5 ani de închiriere. Motivează Audienţa că în aceste cazuri se va aplica ceea ce s-a stipulat în contract şi prevederile Codului Civil, lăsând chiriaşul fără drepturile prevăzute în Legea de închiriere urbană. Deşi soluţiile instanţelor despre această temă sunt disperse şi depind de la o Comunitate Autonomă la alta, singura instituţie care ar putea unifica criteriul ar fi Tribunalul Suprem, de unde încă nu avem o soluţie jurisprudenţială.\n\n\nAutor: Avocat Ioana Bratuleanu (Madrid) – Colaborator voluntar la Occidentul Românesc\n\nAvocat ICAM specializat în Drept internațional\n\nTelefon 642.308.360\n\nE-mail: \nsecretaria@brilawabogados.es",
        "author": null,
        "date": "2022-08-25T11:16:57+02:00",
        "category": "Articole",
        "url": "https://occidentul-romanesc.com/ce-trebuie-sa-stim-despre-contractul-de-inchiriere-in-spania/",
        "region": "Spania"
    },
    {
        "title": "Madrid: Cea de-a 42-a ediție a FITUR dublează participarea profesioniștilor față de 2021",
        "content": "Duminică, 23 ianuarie, la Madrid s-a încheiat Târgul Internațional de Turism (FITUR) 2022, o ediție care fusese catalogată drept vitală pentru redresarea sectorului. Și a reușit, depășind toate așteptările. În lipsa unor cifre oficiale privind afluxul de duminică, IFEMA estimează că, în total, au participat 111.193 de persoane.\n\n\nÎn primele trei zile, în care târgul este deschis exclusiv profesioniștilor, au participat 81.193 de lucrători din sector, dublând datele de la ediția din 2021. La această cifră ar trebui adăugate cele 33.286 de înscrieri înregistrate pe platforma digitală abilitată să participe la programul telematic. Această cifră reprezintă cu 10% mai multă participare prin LIVEConnect decât se aștepta, precizează tourinews.es.\n\n\nDe asemenea, FITUR a reușit să reunească 127 de țări, 600 de expozanți principali și reprezentanța oficială a 70 de țări, conduse de Republica Dominicană, care anul acesta a participat în calitate de Țară Parteneră.\n\n\nToate acestea au adus cu sine numeroase sosiri din străinătate și din alte părți ale Spaniei, care au lăsat un impact de aproximativ 150 de milioane de euro asupra economiei de la Madrid. Acest lucru a fost anunțat vinerea trecută de președintele Comunității Madrid, Isabel Díaz Ayuso, cu ocazia sărbătoririi Zilei Madridului la FITUR.\n\n\nLa cea de-a 42-a ediție a FITUR au participat miniștri ai Turismului din 21 de țări, 7 miniștri spanioli, președinți și consilieri ai Turismului din toate comunitățile autonome. Au fost acreditați 3.981 de jurnaliști din 40 de țări, ceea ce este aproape dublu față de ediția din mai 2021.\n\n\nA consemnat: Zoe Stoleru Martí – OR\n\n\nFoto: IFEMA Madrid",
        "author": null,
        "date": "2022-01-24T11:48:04+02:00",
        "category": "Spania",
        "url": "https://occidentul-romanesc.com/cea-de-a-42-a-editie-a-fitur-dubleaza-participarea-profesionistilor/",
        "region": "Spania"
    },
    {
        "title": "Cea mai nominalizată actriță la premiile Oscar și Globurile de Aur din istorie, a primit Premiul Prințesa de Asturias pentru Arte",
        "content": "Meryl Streep\n, cea mai nominalizată actriță la premiile \nOscar\n și \nGloburile de Aur\n din istorie, a primit  \nPremiul Prințesa de Asturias pentru Arte\n. Evenimentul a avut loc zilele trecute la \nTeatrul Campoamor din Oviedo\n, Spania, și a fost marcat de discursul inspirat al celebrului star de la Hollywood.\n\n\nCunoscută pentru cariera sa impresionantă în lumea cinematografiei, \nMeryl Streep\n a vorbit despre importanța empatiei într-o lume marcată de ostilitate. În discursul său, actrița a subliniat că empatia este un dar esențial, care ne permite să ne apropiem unii de ceilalți și să practicăm arta de a asculta într-o manieră în care tot mai rar ne permitem.\n\n\nActrița a evidențiat, de asemenea, că această abilitate de a empatiza este o lecție valoroasă pe care toți actorii o învață. Potrivit lui Meryl Streep, ascultarea este cheia pentru a înțelege și a ne conecta cu ceilalți, indiferent de cât de diferiți sau străini suntem unii față de alții.\n\n\nMeryl Streep a fost onorată pentru „onestitatea și responsabilitatea” cu care își alege rolurile. În timpul ceremoniei, \nPrințesa Leonor\n a Spaniei i-a înmânat distincția pentru \nPremiul Prințesa de Asturias pentru Arte\n.\n\n\n\n\nCeremonia a fost o ocazie specială pentru a recunoaște excelența artistică a actriței \nMeryl Streep\n și a altor laureați, inclusiv a celebrului scriitor japonez \nHaruki Murakami\n și atletului kenian \nEliud Kipchoge\n. Acești laureați excepționali au fost apreciați pentru contribuțiile semnificative în domeniile lor de activitate.\n\n\nMeryl Streep\n a fost recunoscută în cadrul \nPremiilor Prințesa de Asturias pentru Arte\n pentru contribuția sa impresionantă în lumea filmului și pentru promovarea empatiei și a artei de a asculta într-o lume în care aceste calități devin din ce în ce mai rare. Această onoare nu face decât să adauge strălucire unei cariere impresionante și să sublinieze impactul profund pe care arta și empatia îl pot avea în societatea noastră.\n\n\nInformații și foto: Fundación Princesa de Asturias",
        "author": null,
        "date": "2023-10-24T00:08:13+02:00",
        "category": "Cultură",
        "url": "https://occidentul-romanesc.com/cea-mai-nominalizata-actrita-la-premiile-oscar-si-globurile-de-aur-din-istorie-a-primit-premiul-printesa-de-asturias-pentru-arte/",
        "region": "Spania"
    },
    {
        "title": "„Ceea ce se dobândește în viață este consecința educației, efortului depus și a șanselor ce se ivesc.”",
        "content": "S-ar spune că \nAlina Voicu\n trăiește în Spania, dar ea trăiește într-o altă patrie – în patria muzicii. Fără granițe, fără bariere de limbă sau cutume, lumea întreagă este țara ei muzicală. A plecat din Sibiu cu întreaga familie când avea 17 ani. S-au stabilit în Almeria și nu le-a fost ușor, dar părinții ei au dorit să-i ofere accesul la o carieră muzicală mai bună și pentru asta au făcut tot ce le-a stat în putință. Alina a muncit ca ospătăriță la fiecare sfârșit de săptămână ca să-și susțină cursurile superioare de muzică. A studiat cu profesori străluciți, a participat cu orchestre în turnee și concerte în întreaga Spanie. Acum cântă la vioară și predă muzica după o metodă modernă, metoda doctorului Suzuki. Și-ar dori să lucreze și cu elevi din România, să concerteze în România. Spune că muzica poate forma talente, muzicieni străluciți, dar în primul rând ea formează oameni mai buni.\n\n\n\n\nV-ați născut într-un oraș frumos din România. Ce vă amintiți din copilăria dumneavoastră? Și de ce ați ales\n să studi\nați\n muzica? \n\n\nAlina Voicu\n: Am avut o copilărie liniștită, cum era în acele timpuri, fără frenezia tehnologică și zilele supraîncărcate cu activități extrașcolare pe care le experimentează copiii din ziua de azi. Hotărârea de a studia muzică a aparținut părinților mei, ca un hobby la început. Am studiat viola cu doamna Alexandrina Tipuriță, o persoană de excepție, care s-a implicat atât la nivel muzical cât și personal, ajungând să fie ca o a doua mamă pentru mine.\n\n\nCum era școala de muzică din Sibiu? Ați câștigat concursuri, era dificil să obțineți rezultate remarcabile în acest domeniu? \n\n\nAlina Voicu\n: La Liceul de Artă din Sibiu se inspira o atmosferă plăcută în care profesorii încurajau dezvoltarea elevilor pe plan muzical și uman. De-a lungul a celor zece ani petrecuți acolo am obținut șapte (7) premii la concursuri și olimpiade naționale. Nu am perceput competițiile ca pe o activitate stresantă deoarece am dobândit încredere în mine, încurajată cu drag de doamna Tipuriță.\n\n\nCe a stat la baza plecării în Spania? Cum au fost studiile muzicale acolo? \n\n\nAlina Voicu\n: Când aveam vârsta de 17 ani, părinții au hotărât să ne mutăm în Spania (Almeria) observând perspective de viitor mai promițătoare pentru mine și fratele meu. Pentru ei, în schimb, a însemnat un sacrificiu din punct de vedere profesional și social. Sistemul de învățământ aici este unul foarte diferit. Am urmat cursurile la un liceu cu profil uman (latina și greaca) simultan cu studiile de muzică în „grado medio” la Conservator.\n\n\nA fost dificilă integrarea? Care sunt primele amintiri, primele impresii din Spania? Cum erau colegii, profesorii, cum v-au primit? \n\n\nAlina Voicu\n: Începutul aventurii în Spania a fost provocator: am învățat limba spaniolă urmând studii de liceu specializate, materiile fiind toate diferite. Profesorii m-au încurajat și susținut mereu, dar studiile de liceu în Spania constituie etapa de învățământ cea mai exigentă, mai mult decât cea universitară. Prima impresie aș putea spune că a fost – „Cât de gălăgioși sunt spaniolii!”. Neștiind limba și aterizând direct în Andalucia, aveam impresia că veșnic se certau. Nimic mai departe de adevăr, andaluzii sunt persoane foarte sociabile și glumețe.\n\n\nO vreme am lucrat sfârșiturile de săptămână ca ospătăriță pentru a-mi plăti masterclasses cu solista de viola de la Orchestra Simfonică de Granada, Ana Glisic. Cu timpul, am putut înlocui acest job cu colaborări cu Orchestra Simfonică din Almeria și dând ore particulare. Muzica mi-a făcut procesul de integrare mai ușor; am cunoscut persoane care m-au sprijinit și îndrumat, printre care Michael Thomas, dirijorul orchestrei de tineret din Andalucia. Acesta, foarte generos și altruist, mi-a împrumutat un instrument valoros, nu numai pentru timpul în care am fost membră a acelei orchestre, dar și de-a lungul primului an ca studentă la Conservatorul Superior din Murcia.\n\n\nDe-a lungul anilor de studenție am realizat concerte și turnee în săli importante din Spania și Europa cu diferite orchestre: „Camerata Cervantes”, „Orquesta Ciudad de Almería”, „Orquesta Ciudad de Baza”, „Orquesta Sinfónica de Andalucía”, „Orquesta Joven de Andalucía”, „Orquesta Ciudad de Elche”, „Orquesta Solistas del Mediterráneo”, „Joven Orquesta Internacional de Oviedo”, „Orquesta Sinfónica de la Región de Murcia” etc. A fost o etapă foarte interesantă, de călătorii și prietenii frumoase, toate datorate muzicii.\n\n\n\n\nCe \nvă\n place cel mai mult în Spania sau la spanioli? Cum e viața cotidiană acolo?\n\n\nAlina Voicu\n: Îmi place varietatea culturală a spaniolilor în funcție de zona geografică, dar și sociabilitatea lor. Ei au un mod foarte deschis de a comunica. Puteți avea o conversație cu ei fără să vă cunoașteți îndeaproape. Apropierea fizică și contactul sunt parte din forma lor de a relaționa. Când îți este prezentat cineva salutul înseamnă sărutat pe ambii obraji, exceptând atunci când sunt doi bărbați. Se sărută și atunci când se întâlnesc cunoscuți pe stradă, chiar dacă nu a trecut mult timp de la ultima întâlnire. Le place să petreacă sărbătorile și evenimentele în familie și cu prieteni apropiați. Se adună de obicei în jurul mesei, în grupuri mari.\n\n\nUn lucru simpatic și comun în salutul lor este „¿Hola, qué tal?” – însemnând „Bună, ce mai faci?”. Nu fi tentat să răspunzi ce ai mai făcut, sau cum te simți, pentru că te vei afla vorbind singur. În mare măsură, viața cotidiană aici cred că este asemănătoare cu cea din România. Orarul de masă și somn sunt diferite. Cu siguranță clima caldă este determinantă; „siesta” (somnul de după-amiază) este aproape nelipsit și consecvent; toate activitățile de după-amiază sunt la ore mai târzii. Așadar, majoritatea magazinelor închid între orele 13:30-17:00, dar prelungesc orarul uneori până la 21:00. În zilele de vară, mai ales orașele, sunt animate seara.\n\n\nCum \npercepeți\n diaspora românească din Spania? \n\n\nAlina Voicu\n: Există familii stabilite și foarte bine adaptate din punct de vedere social, dar și familii care locuiesc temporar cu scopuri doar economice integrând-se în mai mică sau mai mare măsură. Cu siguranță e mai ușor să te integrezi dacă te leagă ceva de acea țară (familie, prieteni) sau ai un țel profesional sau de studii. Am prietene care s-au îndrăgostit aici și au format o familie și prietene care au realizat studiile aici. În general, am observat o mai mare ușurință pentru adaptare la cei care au venit tineri. În general românii de aici stăpânesc foarte bine limba spaniolă; mi s-a întâmplat în mai multe ocazii să conversez cu românce în spaniolă fără să îmi dau seama de originea lor.\n\n\nAți organizat concerte muzicale în Andaluzia. Ce înseamnă muzica pentru educația tinerilor, de ce este ea importantă\n?\n\n\nAlina Voicu\n: În Spania, muzica este parte importantă în viața socială, iar educația muzicală a tinerilor, inclusiv în mediul rural, a fost și este foarte comun asociată cu participarea lor în orchestre de suflători de la vârste fragede. În acest fel, tinerii nu numai că învață și exersează un instrument, dar sunt și antrenați în tot felul de activități culturale și sociale. Interesul spre studiul altor instrumente – cum ar fi cele de coarde – este mai recent, deși în ultimii ani s-au înființat multe școli de muzică și s-au creat numeroase orchestre de tineret care funcționează foarte bine.\n\n\nCât de interesați sunt elevii din Spania de muzică\n?\n\n\nAlina Voicu:\n Cred că cel mai complicat pentru tinerii din Spania este compatibilizarea studiilor obligatorii cu cele de muzică deoarece până la etapa universitară se realizează separat. În consecință, mulți adolescenți pierd cu timpul motivația și abandonează studiile muzicale.\n\n\n\n\nAm înțeles că predați într-un mod mai special, care este metoda utilizată? \n\n\nAlina Voicu\n: Metoda de predare a Dr. Suzuki se bazează pe ideea limbii materne. El a observat abilitatea copiilor de a învăța propria limbă, inclusiv reproducând accentele locale cu mare acuratețe, ceea ce necesită o mare capacitate de auz. Copiii sunt înconjurați de sunetele limbajului mamei lor dinainte de a se naște, ceea ce l-a determinat să creadă că, dacă copiii ar fi înconjurați de sunete muzicale, ar putea dezvolta o abilitate la fel de extraordinară în muzică ca și în limbaj.\n\n\nIdeea doctorului Suzuki nu este doar o metodă de educație, ci și o filozofie bazată pe respectul față de copil ca persoană și pe conceptul că, capacitatea nu se moștenește ci se învață și se dezvoltă. El își numește metoda educația talentului, deoarece talentul nu este ceva care este prezent sau nu la un copil, ci mai degrabă ceva care este educat și dezvoltat. Pe lângă conceptul limbii materne această metodă sau filosofie are la bază următoarele principii: începerea studiilor muzicale la vârste fragede (3 – 4 ani), dezvoltarea memoriei și a capacității de concentrare, implicarea activă a părinților, echilibrul între orele săptămânale individuale și de grup, ascultarea muzicii și repetiția.\n\n\nScopul lui Dr. Suzuki nu era neapărat cel de a crea mari muzicieni, ci de a contribui la transformarea copiilor și a tinerilor în persoane mai bune, mai nobile; și totuși, foarte mulți elevi Suzuki au ajuns artiști renumiți în întreaga lume.\n\n\n\n\nPentru mine și soțul meu, \nJosé Manuel Badía\n (violonist și profesor), ambii educați muzical în sistemele tradiționale, a însemnat la început o importantă descoperire din punct de vedere pedagogic. Amândoi am început să profesăm imediat ce am încheiat studiile la Conservator și, mișcați de același simț de responsabilitate față de elevi, plus lipsa instruirii didactice în cadrul studiilor muzicale superioare, am cercetat și asistat la diverse cursuri de pedagogie New Approach, Suzuki, Rolland. Cu timpul, am realizat cursuri de pregătire ca profesori Suzuki de vioară (cu Ana Maria Sebastian – elevă a Dr. Suzuki) și echivalarea lor la violă.\n\n\nDe-a lungul a 13 ani, am predat ore de vioară la Colegio Cedes, unde continui momentan și ca profesoară invitată la alte cursuri în Spania, Germania și Anglia. Din dorința de a implica elevii și familiile lor în activități care să îi motiveze, am organizat mereu concerte, excursii, schimburi de experiență cu alte instituții, cursuri și colaborări. Recent, am participat la organizarea unui curs în Mallorca, împreună cu renumitul violonist Aleksey Igudesman și cu Isabel Morey.\n\n\nÎmpreună facem parte din Consiliul de Administrație al Federației Spaniole a Metodei Suzuki. Aceasta se ocupă cu organizarea, coordonarea și promovarea cursurilor și activităților muzicale inerente pentru profesori și elevi, printre care se află și Cursul Național Suzuki. La ultima ediție a acestuia au asistat peste 300 de persoane.\n\n\nCe sfat ați da decidenților din sistemul școlar românesc privind educația muzicală\n? Dar p\nărinț\nilor? \n\n\nAlina Voicu:\n Să fie perseverenți și constanți, indiferent de decizia de a deveni sau nu profesioniști, deoarece această disciplină dezvoltă abilități folositoare pentru restul vieții. Motivația depinde, în mare parte, de sprijinul părinților și convingerea și încrederea lor în capacitățile copiilor lor; în primii ani, mai îndeaproape, iar cu timpul, pe măsură ce devin independenți, mai din umbră.\n\n\n\n\nAveți familie și copii în Spania. \nCum se armonizează cele două culturi? Copiii dumneavoastră cunosc România, limba română\n? \n\n\nAlina Voicu:\n Soțul meu a îndrăgit România și cultura românească din prima clipă fiind fascinat de ospitalitatea și amabilitatea românilor. La rândul meu, am fost primită și acceptată cu drag de familia lui. Ambele popoare fiind de origine romană, avem multe în comun, iar deosebirile ne completează și îmbogățesc bagajul cultural al familiei.\n\n\nCopiii noștri au vizitat România de mai multe ori și sunt în contact cu limba română atât din partea mea – mă adresez lor exclusiv în aceasta limbă – cât și a familiei și a unor cunoscuți români. Deși mi-ar plăcea să fie capabili să comunice în limba română în viitor, înțeleg că le este mai comod în spaniolă, dar nu pierd speranța!\n\n\nMai aveți relații cu România, cu prietenii, familia lărgită de acasă\n? \nDe ce vă e mai dor când vă \ne dor?\n\n\nAlina Voicu\n: Păstrez relații cu prieteni, familia și cu foști colegi, deși distanța și pandemia au cam limitat contactul. Chiar și așa, România mi-a fost mereu în minte, iar prin intermediul muzicii am putut să mă simt aproape. Spre exemplu, în cadrul Conservatorului am conceput un concert didactic cu aranjamente de muzică exclusiv românească, care a plăcut mult publicului spaniol.\n\n\nMomentan sunt membră a unui grup muzical mixt (spaniol-român) – \nPatrioskas\n – reinterpretând piese din repertoriul folk românesc și balcanic. Am colaborat cu Consulatul României la Ciudad Real și nu excludem participarea la evenimente organizate de Ambasada României în Spania. Îmi este dor de peisajul verde din România, de prieteni, de familie și de vremurile în care totul se petrecea mai lent.\n\n\n\n\nVă gândiți uneori să organizați sau să participați la concerte în Româ\nnia? Unde v-a\nți dori să cântați în lumea aceasta largă\n? \n\n\nAlina Voicu\n: Îmi doresc foarte mult să organizez un curs de vară Suzuki, ori un schimb de experiență cu o școală sau liceu de muzică din România, pentru că sunt convinsă de succesul pe care l-ar avea printre copii și familiile lor. Am observat în rețelele sociale creșterea interesului societății românești în a cunoaște și experimenta metode educaționale moderne. De asemenea, voi încerca să promovez grupul \n„Patrioskas”\n pentru a molipsi publicul de veselia și pasiunea muzicii românești. Îmi doresc să cânt oriunde sunt bine primită și pot cunoaște persoane cu care să împărtășesc dragostea de muzică, de copii și de tot ce este frumos în viață.\n\n\nȘtiți că a fost recent o dezbatere furtunoasă iscată de declarațiile unei soprane de origine română în legătură cu ce-i datorează României. Cum priviți personal relația cu Româ\nnia?\n\n\nAlina Voicu\n: Am citit ultimele ei declarații și pot înțelege frustrarea ei în urma neînțelegerii sau conflictului cu acel dirijor. De asemenea, aceasta explică implicarea personală în susținerea unor muzicieni și colegi români. Vorbea cu mândrie despre naționalitatea ei română și promovează muzica românească. Consider că noi, ca persoane, suntem în parte, rezultatul trecutului nostru, care da, a început în România, dar a afirma că mă simt datoare unei țări sau alteia, cred că ar fi exagerat. Ceea ce se dobândește în viață este consecința educației, efortului depus și a șanselor ce se ivesc.\n\n\nCe muzician sau compozitor vă este mai apropiat de suflet? Și de ce?\n\n\nAlina Voicu\n: Beethoven este compozitorul pe care îl pot savura oricând; cu muzica lui poți sintoniza orice simțire dar îți poți și transforma starea de spirit. Când am momente nostalgice de dor de țară ascult muzica lui George Enescu sau cânt la violă Konzertstück.\n\n\nAutor: Ruxandra Hurezean\n(Cluj-Napoca, România)\n\n\nFoto: \nArhiva personală \nAlina Voicu\n\n\nNota redacției:\n\n\n\n\nRuxandra Hurezean\n este jurnalist cu vastă experiență. Scrie pentru \nOccidentul Românesc\n din martie 2022. Lucrează în presă de peste 27 de ani. A condus redacții și a contribuit la înființarea de publicații, lucrând atât pentru presa locală clujeană, cât și pentru cea națională. Este autoarea a cinci volume de reportaje și proză scurtă. A fost premiată în mai multe rânduri de către Asociația Profesioniștilor din Presă Cluj și a primit \n„Premiul Mass-Media”\n al Ambasadei Germaniei la București pentru reportajele privind istoria și prezentul minorității germane din România. În anul 2017 i s-a decernat premiul Festivalului Internațional de Carte Transilvania pentru \n„Cartea jurnalistului”\n.",
        "author": null,
        "date": "2022-09-03T13:16:04+02:00",
        "category": "Interviuri",
        "url": "https://occidentul-romanesc.com/ceea-ce-se-dobandeste-in-viata-este-consecinta-educatiei/",
        "region": "Spania"
    },
    {
        "title": "„Cel mai aproape mă simt de România prin muzică”",
        "content": "În cadrul campaniei de excelență a românilor din străinătate, publicația Occidentul Românesc și-a propus să vă facă cunoștință cu oameni de valoare, ale căror cariere ne fac cinste în lume. În această ediție, vorbim cu o tânără violonistă de origine română, crescută în Spania, care studiază în prezent la Londra: \nMaria Gîlicel\n.\n\n\nCeea ce frapează puțin când o cauți pe Google este că aproape toate informațiile despre ea sunt în limba engleză. În limba română apar poate una – două știri, ceea ce duce cu gândul automat la faptul că Maria este mai cunoscută festivalurilor și publicului din afara României. Iar când te uiți pe parcursul ei profesional de până acum, înțelegi și de ce lucrurile stau astfel.\n\n\nMaria Gîlicel\n are 25 de ani și s-a născut în Spania, la Málaga. De la vârsta de trei ani, a locuit în Madrid. Părinții ei trăiesc în Spania de 28 de ani, iar alți frați sau alte surori nu mai are. De șapte ani încoace, Maria studiază la Royal College of Music din Londra, Marea Britanie. Printre pasiunile sale se numără pictura, cititul și natura. Pe site-ul personal, mariagilicel.com, tânăra este prezentată drept o violonistă româncă aflată în plină ascensiune, apreciată și recunoscută pentru pasiunea pe care o pune în interpretare și pentru versatilitatea de care dă dovadă pe scenă.\n\n\nMaria a început să cânte încă de la o vârstă fragedă. A debutat ca artist la National Auditorium din Madrid și, de atunci, a fost oaspete al unor scene de prestigiu: Wigmore Hall, Buckingham Palace, Royal Festival Hall, St. John’s Smith Square, Casa Tartini (Slovenia), dar și Institutul Cultural Româna din Londra. A lucrat cu muzicieni de valoare – spre exemplu, Patricia Kopatchinskaja, Nicola Benedetti, Alina Ibragimova, Leonid Kerbel, Oleksandr Semchuk, Vera Rodríguez Mehner, Mari Tampere-Bezrodny și Mariana Sîrbu, precum și sub bagheta unor dirijori de excepție – cum este Maxim Vengerov. Pe lângă activitatea ca artist solist, Maria este foarte implicată și în muzica de cameră și orchestrală. În anul 2018, tânăra violonistă s-a aflat alături de Chamber Orchestra of Europe (Orchestra de Cameră a Europei) în turneul lor prin Italia. De asemenea, a colaborat și cu BBC Symphony Orchestra. Este co-fondatoare a trio-ului Chloé Piano Trio.\n\n\nMaria și-a luat cu brio licența în muzică și a urmat, de asemenea, cursurile unui master la același Royal College of Music din Londra. În prezent, studiază la aceeași prestigioasă instituție pentru a obține diploma de artist, fiind eleva profesorului Maciej Rakowski. Se bucură de susținere din partea Dashei Shenkman și a Albert Cooper Music Trust. Recent, a câștigat câteva premii importante (Tillett Trust Young Artists Platform, Emily Anderson Prize, din partea Royal Philharmonic Society, precum și o distincție din partea Park Lane Group Music Trust). Maria se exprimă muzical cu ajutorul unei viori Jean-Baptiste Vuillaume din 1850 și al unui arcuș James Tubbs, împrumutat chiar de către școala de muzică unde studiază.\n\n\nCamelia Jula\n: Maria, cum ai ajuns să studiezi vioara, de ce tocmai acest instrument? A fost o alegere a ta sau a unui profesor, a unui părinte ori o întâmplare – desigur, fericită, după cum se vede?\n\n\nMaria Gîlicel\n: Părinții mei sunt amândoi muzicieni, mama mea este percuționistă și tata violonist. La început nu a fost alegerea mea să studiez vioară, dar am crescut ascultând multă muzică și a fost un proces destul de natural. Am început să fac lecții de vioară cu tatăl meu pe la vârsta de 4 ani și jumătate.\n\n\nCamelia Jula\n: Unde ai cântat prima oară în fața unui public, îți mai amintești?\n\n\nMaria Gîlicel\n: Am început să cânt în mod regulat la școala mea elementară din Madrid, când eram destul de mică, deci… nu pot spune că mai țin minte primul meu concert. Apoi am cântat tot mai des, uneori alături de părinții mei, mai târziu cu alți copii de vârsta mea la masterclass-uri, la Conservator (am studiat doi ani la Conservatorul Adolfo Salazar din Madrid, la clasa profesorului Farid Fasla) și… lucrurile au venit de la sine, mai departe.\n\n\nCamelia Jula\n: Muzica își duce artiștii pe toate scenele lumii. Care sunt marile scene pe care speri sau îți dorești să ajungi?\n\n\nMaria Gîlicel\n: De când sunt în Londra am avut șansa să cânt în două dintre locurile mele preferate, Wigmore Hall și Southbank Centre. În curând, o să am privilegiul să cânt la Concergebouw în Amsterdam,  urmând să fac parte din Orchestra Națională de Cameră din Olanda – un loc de muncă (în calitate de artist) pe care l-am câștigat acum câteva luni.\n\n\nCamelia Jula\n: Cum este viața ta la Londra, în prezent?\n\n\nMaria Gîlicel\n: Înainte de COVID, aveam câteva concerte pe lună, solo și cu orchestră, făceam multă muzică de cameră și predam elevilor mei în mod regulat. Acum situația s-a schimbat mult din cauza COVID-ului, dar și din cauza Brexit-ului. Astfel că mă tem că va fi foarte greu pentru muzicieni să se miște în libertate, iar acest fapt cu siguranță va fi extrem de dăunător pentru cultură.\n\n\nCamelia Jula\n: Cum interacționezi cu alți români de pe meleagurile pe care te afli (fie prieteni, fie comunitatea românească în ansamblu)? La ce evenimente participați împreună, faceți activități, există proiecte comune în care te-ai implicat sau urmează să te implici?\n\n\nMaria Gîlicel\n: Am câțiva colegi români la Royal Colleg of Music, dar nu este un cerc foarte mare. Acum un an (deja!) am avut plăcerea să fiu invitată la Institutul Cultural Român din Londra să vorbesc despre viața ca artist român în străinătate cu ocazia Zilei Culturii Naționale; totodată, am cântat de câteva ori la același Institut Cultural Român.\n\n\nCamelia Jula\n: Ce impact consideri că va avea asupra ta Brexit-ul, din moment ce te afli în Marea Britanie? Este intenția ta de a rămâne acolo sau ți-ai dori să locuiești în altă țară europeană?\n\n\nMaria Gîlicel\n: Este o situație foarte frustrantă, mai ales pentru noi, cei care muncim freelance în Europa. Eu am locuit în UK destui ani ca să nu am problemă cu locul de muncă, mă pot bucura în continuare de o anumită libertate. În momentul de față, nu am decis încă ce o să fac, dar părerea mea este că muzicienii au nevoie de un permis de mișcare liberă în Europa. Asta nu este atât o chestiune birocratică, cât este o problemă de considerare și recunoaște a culturii și artei drept ceva necesar pentru omenire și societate.\n\n\nCamelia Jula\n: Cum te-ai adaptat vieții din Londra, care au fost provocările care te-au așteptat acolo și care au fost lucrurile de care te-ai îndrăgostit pe loc?\n\n\nMaria Gîlicel\n: Decizia de a studia într-o țară diferită, de a petrece timp într-un loc nou cu altă cultură, este cu siguranță una dintre cele mai bune decizii pe care le-ar putea lua un om tânăr. Eu am crescut și m-am dezvoltat emoțional nu atât datorită Londrei, cât a faptului că a trebuit să mă îngrijesc pe mine însămi într-o țară străină. Londra este un oraș extrem de nebun, cu o gamă de culturi imensă și multe, multe oportunități. Poți cunoaște oameni extraordinari și poți avea experiențe care să te îmbogățească într-un mod fantastic!\n\n\nCamelia Jula\n: Timpul liber cum ți-l petreci?\n\n\nMaria Gîlicel\n: Pictez, ascult muzică, petrec timp în natură și încerc să învăț mereu ceva nou (acum, spre exemplu, m-am apucat de limba germană!).\n\n\nCamelia Jula\n: Dar România ce înseamnă pentru tine?\n\n\nMaria Gîlicel\n: Eu am crescut foarte departe de România și de familia mea, astfel că tot ce știu este de la părinții mei și prin prisma valorilor pe care ei mi le-au insuflat. Niciodată n-am locuit în România și am fost în vacanță acolo destul de rar, dar, în cele din urmă, mă simt cel mai aproape de România tot prin muzică.\n\n\nCamelia Jula\n: Care sunt piesele tale preferate din tot ce ai studiat până în acest moment?\n\n\nMaria Gîlicel\n: Nu am o piesă anume pe care aș cânta-o mereu, nu am piese „exclusive”, dar recunosc că pot deveni, în anumite momente, „obsedată” de ce cânt sau aud în jurul meu. Spre exemplu, acum învăț Concertul pentru vioară de Hindemith și mă gândesc mult la el.\n\n\nCamelia Jula\n: Care compozitor crezi că ți se potrivește cel mai bine sau în a cărui muzică te regăsești tu cel mai profund?\n\n\nMaria Gîlicel\n: N-aș putea alege. Fiecare compozitor scrie muzică după sufletului lui și cred că a putea cânta muzica fiecărui compozitor este aproape a putea vedea experiența omenească din punctul lui de vedere.\n\n\nCamelia Jula\n: Ai cântat în România? Dacă da, unde anume și ce piese?\n\n\nMaria Gîlicel\n: Încă nu. Ar fi trebuit să cânt luna trecută, pe 15 februarie, la Iași, cu trio-ul meu (Chloé Piano Trio) la festivalul Classix, dar din cauza COVID-ului concertul s-a amânat. Sperăm să putem veni la toamnă, dacă totul merge bine.\n\n\nTrio-ul Chloé Piano Trio pe care îl menționează Maria este format din Maria Gîlicel, Jobine Siekman și George Todică, tineri muzicieni în plină ascensiune, toți cu educația muzicală formată la Royal College of Music din Londra. Formația a luat naștere în anul 2017. De atunci, au cântat în Marea Britanie, Elveția și Franța. În aprilie 2018, triou-ul a câștigat premiul al treilea în cadrul competiției Birmingham Intercollegiate Piano Trio. Repertoriul formației cuprinde piese din perioadele barocă și clasică, precum și modernă ori contemporană, cu focalizare specială spre repertoriul scris de femei compozitoare.\n\n\nDacă o întrebi care sunt influențele muzicale cu cel mai mare impact asupra ei, Maria îi va enumera pe Sergei Rachmaninoff, Patricia Kopatchinskaja, Henryk Szeryng și Toni Iordache. Dar, așa cum recunoaște și în interviul acordat Occidentului Românesc, preferințele sale muzicale se schimbă în permanență, în funcție de noile descoperiri pe care le face în activitatea și cariera sa. Totuși, admite că are un loc special în inima ei pentru Sonata lui Franck, o piesă pe care se simte liberă să o abordeze spontan, oriunde ar cânta-o.\n\n\n„Când împărtășești cu alții ceva atât de abstract precum muzica, emoțiile pot fi copleșitoare”, spune Maria într-un scurtă prezentare pe pagina Royal Philharmonic Society, care i-a acordat în anul 2018 premiul Emily Anderson. Tânăra violonistă de origine română nu ezită nici de această dată să amintească faptul că natura este pentru ea o sursă constantă de inspirație în tot ceea ce face – și poate mai ales în muzică. „Cred că cel mai frumos aspect al performanței artistice este capacitatea de a crea atmosferă într-un moment anume și într-un loc anume. Asta face performanța irepetabilă, unică și, prin urmare, extrem de fascinantă – și cred că acesta este totodată cel mai dificil lucru pentru un muzician”, spune tânăra. Printre „ciudățeniile” sale consideră că se numără faptul că… poate imita în mod foarte realist sunetele scoase de ciori!\n\n\nPrivind în viitor, peste zece ani sau mai mulți, tânăra violonistă de origine română speră să devină o inspirație pentru cei care își doresc să facă lucruri bune și frumoase pentru lume. „Știu că mereu spunem asta, că muzica este un limbaj universal, dar eu chiar cred în puterea sa de a genera schimbare, prin schimbarea emoțiilor și a stării de spirit. Cred că artele, în general, pot ajuta oamenii să devină mai empatici și mai conștienți de ei înșiși.” Dacă nu ar fi făcut muzică, Maria crede că, în mod sigur, ar fi făcut tot ceva în domeniul creativ, artistic. Îi place pictura și, de asemenea, își amintește cu plăcere cum făcea scurte filmulețe distractive alături de prieteni în perioada școlii. De asemenea, recunoaște că îi place foarte mult grădinăritul și, așa cum ne spunea mai sus, lectura. De altfel, locul de muncă din prezent, ca asistent bibliotecar la colegiul unde studiază muzica, îi permite să fie mereu în preajma cărților, într-un mediu care invită exact la… lectură.\n\n\nCariera Mariei Gîlicel este cu siguranță una de urmărit pe viitor, căci talentul, pasiunea și determinarea sa o vor duce cu siguranță pe marile scene ale lumii pe care visează să cânte. Chiar dacă România nu a avut încă ocazia să o asculte pe viu, cu siguranță vioara Mariei va găsi și drumul spre casă – deși această casă pentru ea este doar una de suflet. Născută pe meleagurile spaniole și devenită muzician european, Maria poartă doar în suflet țara de unde se trage, însă cu siguranță îi face cinste prin excelența care îi caracterizează deja bogatul parcurs profesional de artist internațional.\n\n\nA consemnat: Camelia Jula\n\n\nFoto: arhiva personală Maria Gîlicel",
        "author": null,
        "date": "2021-08-01T05:16:06+02:00",
        "category": "Articole",
        "url": "https://occidentul-romanesc.com/cel-mai-aproape-ma-simt-de-romania-prin-muzica/",
        "region": "Spania"
    },
    {
        "title": "Cel mai frumos sat din Spania, conform National Geographic, pentru o evadare în februarie se află în regiunea La Rioja",
        "content": "Ezcaray\n, o mică municipalitate situată în regiunea în \nLa Rioja\n, este cel mai frumos oraș din Spania de vizitat în luna \nfebruarie 2024\n, potrivit prestigioasei reviste americane „National Geographic”. Site-ul propriu al primăriei afirmă că Ezcaray a fost numit\n „Primul sat turistic din La Rioja”\n. Acest mic municipiu cu puțin peste 2.000 de locuitori (conform INE), are mai multe locuri interesante de vizitat și de cunoscut, cum ar fi Biserica Santa María la Mayor, Fabrica Regală Santa Bárbara, Palatul Îngerului sau Schitul Fecioarei Allende, precizează El País.\n\n\nÎn mijlocul renumitei regiuni, Ezcaray își desfășoară frumusețea rurală, cu toate că faima îi este adesea eclipsată de stațiunea sa de schi. Cu toate acestea, străduțele înguste cu arcade împodobite cu flori, și piețele acoperite păstrează farmecul său, îmbinând arhitectura tradițională cu palate elegante. Cu puțin peste două mii de locuitori, localitatea surprinde cu un calendar cultural vibrant, o gastronomie rafinată și tradiția textilă care oferă oportunitatea de a cumpăra o pătură din lână ca \nsuvenir\n, contribuind la dezvoltarea rurală durabilă.\n\n\nNumele \nEzcaray\n are rădăcini în limba euskara, deoarece a fost populat de basci în secolul al X-lea. Înseamnă „stâncă înaltă”, reflectând topografia regiunii, care se află la înălțime față de nivelul mării, conferind regiunii numele de La Rioja Alta, unde țara vinului se apropie de cer.\n\n\nÎn timp ce te plimbi pe străzile pitorești ale lui Ezcaray, cu arcade și piețe acoperite, există mai multe locuri pe care nu trebuie să le ratezi. Biserica Santa María la Mayor cu amestecul său de stiluri arhitecturale, de la romanic la hispano-flamenco este o bijuterie monumentală care merită explorată. În plus, casele nobiliare baroce din secolul al XVIII-lea, precum casa Conților de Torremúzquiz și palatul Arhiepiscopului dau viață trecutului nobil al satului.\n\n\nNu uita să faci o oprire la Hotel Echaurren, o fostă casă de poștă transformată într-un restaurant indispensabil. Cu două stele Michelin și parte a lanțului Relais & Châteaux, Ezcaray oferă o experiență gastronomică unică într-un mediu familial.\n\n\nPentru iubitorii de istorie feroviară, merită să vizitezi vechea stație de tren din Ezcaray. Calea ferată, cunoscută sub numele de „El Bobadilla” a conectat Ezcaray cu Haro timp de aproape cincizeci de ani. Astăzi, vechea stație este un bar fermecător, iar Vía Verde del Río Oja oferă o plimbare plăcută cu bicicleta. Și dacă vrei să iei un \nsuvenir\n autentic, explorează magazinele locale, care oferă produse din industria textilă ancestrală a lui Ezcaray, unde poți găsi pături din lână și alte suveniruri pline de caracter.\n\n\nVederea spectaculoasă\n\nAflat pe ultimul platou al Sierra de la Demanda înainte de a se înălța spre vârfurile Urbión, Ezcaray oferă priveliști spectaculoase. Pădurile de foioase sunt una dintre atracțiile sale, cu trasee precum cel al defileului Ortigal. Iarna, stațiunea de schi Valdezcaray, construită pe versanții vârfului San Lorenzo, atrage iubitorii de zăpadă cu cei 20 de kilometri de piste.\n\n\nSan Lorenzo, numit și Cocullo, este vârful cel mai înalt din La Rioja și al doilea din Sistemul Iberic. Deși nu se ajunge la vârful său, telescaunul Campos Blancos oferă acces la jumătatea pantei, fiind o resursă pentru schiorii de munte. Cu cei 2.271 de metri este depășit doar de Moncayo. Acest sistem muntos presărat cu sate precum Ezcaray, reflectă măreția regiunii unde piatra, lutul și lemnul se împletesc cu pădurile interminabile.\n\n\nA consemnat: \nZoe Stoleru Martí – OR\n\n\nSursă informații și foto: El País",
        "author": null,
        "date": "2024-02-14T12:00:08+02:00",
        "category": "Articole",
        "url": "https://occidentul-romanesc.com/cel-mai-frumos-sat-din-spania-conform-national-geographic-pentru-o-evadare-in-februarie-se-afla-in-regiunea-la-rioja/",
        "region": "Spania"
    },
    {
        "title": "Celebrarea Rusaliilor în mijlocul comunității românești din León",
        "content": "Una dintre cele mai importante sărbători în tradiția poporului român, \nRusaliile\n, a fost celebrată de ambasadorul României în Regatul Spaniei, \nGeorge Bologan\n, alături de o parte a comunității românești din León. Șeful misiunii diplomatice a răspuns invitației pr. \nCălin Băgăcian\n și a parohiei Greco-Catolice care și-a sfințit si iconostasul realizat prin truda unor conaționali inimoși.\n\n\nLa eveniment au participat alături de români și spanioli, primarul orașului León, \nJosé Antonio Díez Díaz\n, episcopul emerit catolic \nJulián López Martín\n, precum și \nreprezentantul cardinalului de Madrid\n.\n\n\n\n\nPrin prezența și interacțiunea directă, de la suflet la suflet, ambasadorul român a dorit să cunoască problemele și realizările românilor, întărind sentimentul de comunitate. În mesajul transmis, George Bologan a mulțumit primarului orașului León pentru încrederea și deschiderea față de comunitatea românească, subliniind necesitatea întăririi conștiinței europene.\n\n\n\n\nAdresându-se comunității și făcând o radiografie a unei părți a lumii ambigue, ambasadorul român a subliniat efectele răului, ale relativismului și ale egoismului care, rostogolite în spațiul public, provoacă fisuri și ucid energiile creatoare ale neamului și ale omenirii. A evidențiat, de asemenea, rolul familiei, al cursurilor de limbă, cultură și civilizație românească și ale bisericilor de orice confesiune pentru promovarea sistemului de valori care poate face ca tinerii români să devină un reper pentru societate. La final, a mulțumit tuturor românilor care, excelând în diverse domenii de activitate, contribuie la dezvoltarea societății gazdă și fac cinste României, devenind astfel, prin activitatea de zi cu zi, adevărați ambasadori ai neamului oriunde în lume. \n“Amintiți-vă să fiți semănători ai binelui și al frumosului în toată activitatea pe care o desfășurați cu demnitate, credință, omenie și respect”\n, a încheiat ambasadorul României.\n\n\nLa finalul celebrării slujbei, ambasadorul George Bologan a discutat cu mai mulți conaționali care i-au împărtășit din experiențele integrării pe plan local, precum și din planurile lor de viitor.\n\n\n\n\nTotodată, ambasadorul \nGeorge Bologan\n a acordat o Diplomă de excelență tinerei sportive românce \nPatricia Micovschi\n care, în calitate de salvamar, prin curajul, mărinimia și dorința sa de a-și ajuta aproapele a reușit să salveze mai multe vieți, fiind un model de omenie și desăvârșire sufletească pentru fiecare dintre noi.\n\n\n\n\nUlterior, ambasadorul a vizitat Mănăstirea ortodoxă română „Sfântul Ierarh Iosif cel Nou de la Partoş” din León , la invitația Pr. Porfirie Florea, un centru spiritual de referință pentru mulți români de confesiune ortodoxă din Spania și a celor care parcurg Drumul Sfântului Iacob (Camino de Santiago). De asemenea, a avut loc o discuție informală și de esență cu un grup de români prezenți la întâlnire.\n\n\nPrezența în mijlocul comunității românilor din León și împrejurimi, precum și discuțiile cu aceștia au fost tonifiante, oferind o imagine corectă a calității umane, a calibrului și substanței majorității românilor din Spania.\n\n\nFoto:\n Ambasada României în Regatul Spaniei",
        "author": null,
        "date": "2022-06-14T13:23:33+02:00",
        "category": "Spania",
        "url": "https://occidentul-romanesc.com/celebrarea-rusaliilor-in-mijlocul-comunitatii-romanesti-din-leon/",
        "region": "Spania"
    },
    {
        "title": "Celebrarea Zilei Armatei Române la Madrid",
        "content": "Reședința Militară Alcazar din Madrid a găzduit ceremonia de celebrare a \nZilei Armatei Române\n, un eveniment organizat pentru a onora serviciile și sacrificiile militarilor români în apărarea valorilor naționale și internaționale de securitate și pace. Manifestarea s-a desfășurat într-un an deosebit, care marchează două decenii de la aderarea României la NATO, subliniind angajamentul țării în asigurarea stabilității în regiunea euro-atlantică.\n\n\nPrintre invitați s-au numărat reprezentanți de rang înalt din cadrul autorităților centrale spaniole, din Ministerul spaniol al Apărării și din structurile de comandă ale forțelor armate spaniole, precum și membri ai corpului diplomatic, atașați militari acreditați la Madrid și ofițeri români aflați în misiune pe teritoriul Spaniei.\n\n\n\n\nÎn deschiderea ceremoniei, \nRaluca Mihăilă\n, însărcinatul cu afaceri a.i. al \nAmbasadei României în Regatul Spaniei\n, a subliniat contribuția României în cadrul NATO ca furnizor activ de securitate. Discursul său a omagiat, de asemenea, curajul și devotamentul militarilor români, remarcând angajamentul României față de valorile de pace, libertate și democrație și cooperarea puternică cu Spania. A apreciat legăturile de solidaritate aliată între cele două țări, relație ce susține o imagine influentă a Uniunii Europene și NATO pe scena internațională.\n\n\nColonelul \nFlorin Liuță\n, atașatul apărării român la Madrid, a reiterat angajamentul României de a colabora strâns cu Spania pentru consolidarea securității în spațiul transatlantic, subliniind rolul României în menținerea stabilității, cu un accent special pe regiunea strategică a Mării Negre. Schimburile de expertiză între cele două țări s-au dovedit esențiale, contribuind la dezvoltarea unui parteneriat solid în domeniul apărării.\n\n\nÎn completarea ceremoniei, Ambasada României în colaborare cu Ministerul Afacerilor Externe și agenția națională de presă AGERPRES a organizat o expoziție fotografică specială dedicată parcursului României în NATO. Expoziția prezintă momente simbolice, de la semnarea tratatului de aderare și participarea la diverse misiuni NATO, până la Summit-ul de la București din 2008. Publicul a avut ocazia să exploreze și o serie de imagini care evidențiază cooperarea militară excelentă dintre România și Spania, parte a eforturilor comune pentru pace și securitate în cadrul Alianței.\n\n\nZiua Armatei Române\n este sărbătorită în fiecare an la \n25 octombrie\n, o dată cu semnificație istorică pentru poporul român, când trupele române au eliberat ultimele localități ocupate din vestul țării în toamna anului 1944.\n\n\nA consemnat: Mircea Fluieraș\n\n\nSursă informații și foto: Ambasada României la Madrid",
        "author": null,
        "date": "2024-10-26T20:04:22+02:00",
        "category": "Spania",
        "url": "https://occidentul-romanesc.com/celebrarile-zilei-armatei-romane-la-madrid/",
        "region": "Spania"
    },
    {
        "title": "Centru logistic de asistență și protecție la Valencia pentru cetățenii afectați de ciclonul DANA în Comunitatea Valenciană",
        "content": "În contextul intensificării eforturilor Guvernului României pentru sprijinirea cetățenilor români afectați de inundațiile severe provocate de ciclonul DANA în Comunitatea Autonomă Valencia, Ministerul Afacerilor Externe anunță deschiderea unui \nCentru logistic de asistență și protecție la Valencia\n, sub coordonarea prim-ministrului României, Marcel Ciolacu.\n\n\nCentrul este operațional începând cu \n4 noiembrie 2024\n și va funcționa temporar, pe modelul unui consulat itinerant, pentru a răspunde prompt nevoilor cetățenilor români din regiune.\n\n\nInformații esențiale despre\n \nCentrul logistic de la Valencia\n:\n\n\nLocație\n: Plaza del Alfonso el Magnánimo, nr. 12, Valencia.\n\n\nProgram de funcționare:\n\n\nLuni – Vineri: 09:00 – 17:00\n\n\nSâmbătă – Duminică: 10:00 – 15:00\n\n\nPrin acest centru, cetățenii români vor putea accesa servicii consulare esențiale, inclusiv asistență pentru eliberarea documentelor de călătorie pierdute sau deteriorate în urma inundațiilor.\n\n\nTotodată, Centrul logistic de la Valencia pune la dispoziția cetățenilor și consultanță specializată în domeniul muncii și al protecției sociale, prin implicarea atașatului de muncă de la Ambasada României în Spania.\n\n\nDe asemenea, asistența pe teme de securitate și protecție a persoanelor este asigurată prin atașatul de interne al misiunii diplomatice.\n\n\nInformații de contact pentru solicitarea asistenței:\n \n\n\nCetățenii români din zona afectată sunt încurajați să contacteze Consulatul României la Castellón de la Plana pentru asistență consulară prin intermediul următoarelor numere de telefon:\n\n\n+34 964.203.331\n\n\n+34 964.216.008\n\n\n+34 964.217.836\n\n\n+34 964.203.234\n\n\n+34 964.216.172\n\n\n+34 964.212.446 (Call-Center București)\n\n\nNumăr de urgență: +34 677 842 467\n\n\nAcest demers se înscrie în măsurile de sprijin acordate de Guvernul României pentru protejarea și asistarea comunității românești din Spania, afectată de fenomenul meteorologic extrem DANA.\n\n\nMinisterul Afacerilor Externe reiterează angajamentul ferm al Guvernului în sprijinul cetățenilor români aflați în situații de dificultate peste hotare.\n\n\nPentru informații suplimentare, cetățenii români sunt invitați să consulte site-ul oficial al Ambasadei României în Regatul Spaniei și să se informeze periodic din surse oficiale.\n\n\nA consemnat: Occidentul Românesc\n\n\nInformații: Ambasada României Regatul Spaniei\n\n\n04 noiembrie 2024",
        "author": null,
        "date": "2024-11-04T12:43:03+02:00",
        "category": "Informații",
        "url": "https://occidentul-romanesc.com/centru-logistic-de-asistenta-si-protectie-la-valencia-pentru-cetatenii-afectati-de-ciclonul-dana-in-comunitatea-valenciana/",
        "region": "Spania"
    },
    {
        "title": "CG Madrid sprijină UFAM în elaborarea unui Ghid în limba română pe tema violenței de gen",
        "content": "Consulatul General al României la Madrid\n și \nUnitatea de Asistență acordată Familiei și Femeilor\n (UFAM) au organizat o reuniune, care a avut drept obiectiv principal consolidarea colaborării instituționale în ceea ce privește combaterea violenței de gen, pregătirea calendarului de activități comune din toamna 2022, precum și identificarea celor mai bune modalități de sensibilizare a populației și diseminare în rândul comunității românești a informațiilor pentru persoanele interesate, se precizează într-un comunicat.\n\n\nLa reuniune, din partea \nConsulatul General al României la Madrid\n a participat \nAnamaria Almășan\n – Gerant interimar, \nIonuț Florin Urs\n – consul și \nAna-Maria Popescu\n – atașat de interne în cadrul Ambasadei României la Madrid, iar din partea\n Poliției Naționale spaniole\n – Unitatea de Asistență acordată Familiei și Femeilor (UFAM), a participat \nElena Palacios\n, Inspector-șef și \nMaria del Carmen Perez Alvarez\n, expert.\n\n\nÎn perioada următoare, CG Madrid va sprijini UFAM în elaborarea unui Ghid în limba română pe tema violenței de gen și a soluțiilor oferite victimelor de către autoritățile spaniole.\n\n\nConsulatul General al României la Madrid rămâne angajat în combaterea violenței de gen și crearea de punți de legătură între autoritățile române și cele spaniole în serviciul cetățenilor români din Regatul Spaniei.\n\n\nComunicat și foto:\n \nAmbasada României în Regatul Spaniei",
        "author": null,
        "date": "2022-08-08T13:12:02+02:00",
        "category": "Informații",
        "url": "https://occidentul-romanesc.com/cg-madrid-sprijina-ufam-in-elaborarea-unui-ghid-in-limba-romana-pe-tema-violentei-de-gen/",
        "region": "Spania"
    },
    {
        "title": "CG Sevilla: Revenirea în țară a 179 cetățeni români afectați de anularea zborurilor companiei Blue Air",
        "content": "Ca urmare a deciziei Guvernului României, Ministerul Transporturilor și Infrastructurii şi Ministerul Afacerilor Externe prin intermediul Consulatului General al României la Sevilla s-a organizat, la data de 9 septembrie a.c., un zbor de repatriere, care a asigurat revenirea în țară a unui număr de 179 cetățeni români, aflați în străinătate şi care au fost afectați de anularea zborurilor internaționale ale companiei Blue Air.\n\n\n\n\nRepatrierea cetățenilor români care au solicitat sprijinul CG Sevilla pentru a se reîntoarce în ţară a fost asigurată cu o cursă aeriană specială operată de compania TAROM, pe ruta Malaga-București, se precizează în comunicat.\n\n\n\n\nConsulatul General al României la Sevilla mulțumește și pe această cale, tuturor celor implicați în realizarea repatrierii cetățenilor români.\n\n\nComunicat și foto: CG Sevilla",
        "author": null,
        "date": "2022-09-12T18:53:47+02:00",
        "category": "Spania",
        "url": "https://occidentul-romanesc.com/cg-sevilla-asigura-revenirea-in-tara-a-179-cetateni-romani-afectati-de-anularea-zborurilor-companiei-blue-air/",
        "region": "Spania"
    },
    {
        "title": "CG Sevilla: Reuniune cu antreprenori locali la Cádiz",
        "content": "Miercuri, \n15 iunie\n a.c., la sediul \nCamerei de Comerț Industrie, Servicii și Navigație\n din\n Cádiz\n, s-a desfășurat o întâlnire cu antreprenori locali, având ca scop prezentarea mediului economic și comercial din România, reuniune de diplomație economică desfășurată de către \nConsulatul General al României la Sevilla\n (CG Sevilla).\n\n\nEvenimentul, organizat la inițiativa \nConsulatului General al României la Sevilla\n (CG Sevilla) în colaborare cu \nBiroul de Promovare Economică și Comercială\n din cadrul \nAmbasadei României\n la Madrid (BPEC) cu sprijinul \nCamerei de Comerț Industrie, Servicii și Navigație\n din Cádiz și al \nAgenției spaniole de comerț exterior\n ( ICEX – direcția provincială Cadiz), a urmărit prezentarea mediului de afaceri românesc, cu accent pe \npotențialul țării noastre ca destinație pentru investițiile spaniole\n, în contextul trendului ascendent al relației economice bilaterale româno-spaniole, se precizează într-un comunicat.\n\n\nInițiativa CG Sevilla, organizată în colaborare cu BPEC Madrid și Camera de Comerț Cádiz, vine în continuarea evenimentelor diplomatice, care au avut loc la Sevilla, Málaga și Mérida, făcând parte din \nseria acțiunilor de promovare economică, dezvoltare și inițiere\n de noi proiecte în acest domeniu, între \nagenți economici români\n și mediul de afaceri din circumscripția consulară a Consulatului General al României la Sevilla.\n\n\nFoto: CG Sevilla",
        "author": null,
        "date": "2022-06-16T08:41:04+02:00",
        "category": "Spania",
        "url": "https://occidentul-romanesc.com/cg-sevilla-reuniune-cu-antreprenori-locali-la-cadiz/",
        "region": "Spania"
    },
    {
        "title": "Chiriile în creștere rapidă pun presiune asupra antreprenorilor din Spania",
        "content": "Problema creșterii chiriilor este una care afectează Spania, iar antreprenorii și proprietarii de afaceri se străduiesc să găsească soluții pentru a face față acestei presiuni financiare.\n În plus, inflația și creșterea costurilor pentru energie și utilități agravează situația.\n\n\nAceastă creștere semnificativă a chiriilor pentru spațiile comerciale afectează antreprenori din întreaga Spanie. Potrivit unui sondaj realizat de Uniunea Asociațiilor de Lucrători Autonomi și Antreprenori (UATAE), aproape 50% dintre antreprenorii intervievați au raportat o creștere de peste 400 de euro pe lună a chiriei pentru spațiile lor între februarie 2022 și februarie 2023. Această situație pune în pericol viabilitatea multor afaceri mici, în special a celor din industria ospitalității și a comerțului tradițional.\n\n\nÎn aceste vremuri dificile, antreprenorii din Spania se străduiesc să găsească modalități inovatoare de a face față creșterii chiriilor și de a-și menține afacerile în viață. Antreprenorii continuă să caute soluții pentru a-și adapta modelele de afaceri și pentru a rămâne competitivi într-un mediu economic sfidător.\n\n\nUniunea Asociațiilor de Lucrători Autonomi și Antreprenori (UATAE) a solicitat ca guvernul să ia măsuri pentru a limita creșterile excesive ale chiriilor pentru spațiile comerciale și să protejeze afacerile mici. Ei consideră că stabilirea unei limite maxime pentru creșterea chiriilor prin lege ar putea fi o soluție pentru a proteja interesele antreprenorilor și ale proprietarilor de afaceri.\n\n\nSursă și foto: \nRTVE",
        "author": null,
        "date": "2023-09-18T11:22:15+02:00",
        "category": "Spania",
        "url": "https://occidentul-romanesc.com/chiriile-in-crestere-rapida-pun-presiune-asupra-antreprenorilor-din-spania/",
        "region": "Spania"
    },
    {
        "title": "Cinci persoane arestate în Spania pentru escrocarea a două femei printr-o înșelătorie online",
        "content": "Poliția spaniolă a arestat cinci persoane acuzate că au escrocat două femei de suma de \n325.000 de euro\n, pretinzând că sunt starul de la Hollywood, \nBrad Pitt\n.\n\n\nPotrivit unui comunicat emis de către Garda Civilă din Spania, suspecții au contactat femeile pe o pagină de internet destinată fanilor actorului câștigător al premiului Oscar, făcându-le să creadă că au o relație sentimentală cu acesta. Membrii grupului infracțional, pozând ca Brad Pitt, ar fi încurajat ulterior victimele să investească în diverse proiecte fictive.\n\n\nO femeie din regiunea \nAndaluzia\n, din sudul Spaniei, a fost escrocată de \n175.000 de euro\n, iar cealaltă, din \nȚara Bascilor\n, din nord, a pierdut \n150.000 de euro\n.\n\n\n„Infractorii cibernetici, pentru a-și atrage victimele, au studiat rețelele sociale ale acestora și au realizat un profil psihologic, descoperind astfel că ambele femei erau persoane vulnerabile, lipsite de afecțiune și aflate într-o stare de depresie”\n, a declarat poliția.\n\n\n„Aceștia au folosit, de asemenea, platforme de mesagerie instant pentru a schimba mesaje și e-mailuri cu cele două femei, până în punctul în care acestea au ajuns să creadă că discută pe WhatsApp cu Brad Pitt însuși, care le-a promis o relație romantică și un viitor împreună.”\n\n\nPoliția a arestat cinci persoane în regiunea Andaluzia, inclusiv pe cei suspectați că ar fi liderii grupului infracțional.\n\n\nÎn cadrul operațiunilor, autoritățile au percheziționat cinci locuințe, confiscând mai multe telefoane mobile, carduri bancare, două computere și un jurnal în care erau notate fraze folosite de escroci pentru a înșela victimele. Ofițerii au reușit să recupereze 85.000 de euro din suma escrocată celor două femei.\n\n\nA consemnat: Mircea Fluieraș – OR\n\n\nSursă informații și foto: EL PAÍS",
        "author": null,
        "date": "2024-09-27T11:37:01+02:00",
        "category": "Spania",
        "url": "https://occidentul-romanesc.com/cinci-persoane-arestate-in-spania-pentru-escrocarea-a-doua-femei-printr-o-inselatorie-online/",
        "region": "Spania"
    },
    {
        "title": "Paul Gabor: Cîteva cuvinte despre metehne și patos",
        "content": "Mă simt ciudat pentru că mă aflu din nou în fața unor taste care nu vor să mă ajute deloc în exercițiul pe care doresc să-l fac. Cel de a scrie din nou despre metehne și despre tradiții, despre felul nostru de a fi, despre faptul că sîntem convinși că buricul pămîntului se află pe teritoriul României, că planeta s-ar sinucide dacă noi nu am exista și nu i-am dărui din energiile noastre și din talentul nației din cînd în cînd.\n\n\nNu am scris nimic despre copilul care a cîștigat un premiu consistent recitînd texte lacrimogene despre patrie și Dumnezeu în cadrul unui concurs de talente. Nu sînt deloc în măsură să judec. Nici pe el, nici familia care l-a împins să se urce pe scenă. Nu obișnuiesc să-mi introduc aparatul olfactiv în bucătării străine, dar observ cu ușurință că ne este încă foarte greu să ieșim din paradigma mistică cu care am fost hrăniți pînă astăzi. Și îmi îndrept privirile spre societatea românească. La fel, mă uit foarte atent către televiziunile care alimentează fără nicio rușine sentimentul acesta de superioritate, de puritate, de \n„nu mai e nimeni ca noi”.\n\n\nAbsolut întîmplător, locuiesc în Spania de peste 23 de ani. Nu am văzut niciodată emisiuni în care să se vorbească despre tuneluri în Pirinei, despre piramide energetice care susțin planeta și fără de care totul s-ar prăbuși, nu am văzut niciodată pe ecranele spaniole indivizi care să afirme că Lorca ar fi \n„poetul-nepereche”\n, că Picasso ar fi inventat coada pensulei sau că Cervantes ar fi geniul fără de care literatura universală ar fi orfană și fără căpătîi.\n\n\nNu spune nimeni că Spania este leagănul civilizației sau că ar fi vreo grădină a Maicii Domnului. Dimpotrivă, am senzația că spaniolii își știu lungul nasului și își cunosc foarte bine locul în istorie, atît în cea trecută, cît și în cea contemporană. Exagerările din spațiul public sînt taxate imediat, jurnaliștii care \n„sar calul”\n trec în penumbră într-un interval de timp destul de scurt. Televiziunile importante găzduiesc dezbateri la care participă întotdeauna comentatori din toate taberele politice. Se creează dinamică, turbulențe, se vociferează și aici pentru că sînt, nu-i așa?, latini și temperamentali. Dar discursul nu alunecă niciodată în derizoriu, în conspirație, în fantasmagorie ieftină.\n\n\nExistă argument, logică, rațiune și dezbatere pînă la ultima picătură de energie. Există contrast. Există mereu acea doză de turnesol cu care se echilibrează orice subiect pus pe tapet într-o reprezentație televizată. Nimic nu e lăsat la întîmplare. Iar explicația este destul de simplă. Profesioniștii din televiziuni știu că nu pot vinde publicului orice. Iar publicul, la rîndul său, este destul de matur pentru a nu mai cumpăra orice gogoașă care ar fi aruncată la oră de maximă audiență prin ecran.\n\n\nNu știu unde vreau să ajung. Nici nu cred că mi-am propus să ating o anumită țintă prin mica disertație prezentă. Îmi permit doar să construiesc o rapidă paralelă între cele două realități. Și să constat că pentru noi, ca români care zac în fața unor televizoare, mai este mult pînă departe. Vor mai trece decenii pînă cînd ne vom maturiza și vom ști ce produse media să consumăm, ce programe merită efortul nostru de a le urmări, ce profesioniști pot fi validați și pot fi considerați etaloane etice la un moment dat, vor mai trece foarte mulți ani pînă cînd consumatorul român de informație va avea discernămînt și va distinge gargara de esență. Pentru că, trebuie să recunoaștem, nici măcar nu am ajuns la nivelul în care putem da vina pe ceva sau pe cineva.\n\n\nNu știm dacă sîntem ignoranți pentru că ne lipsește educația. Iar dacă ne lipsește, cine este de vină? Sistemul? Noi înșine? Educatorii noștri? Dacă este de vină sistemul pentru că sîntem needucați, atunci cine este de vină pentru că oamenii din sistem sînt acolo? Nu cumva noi? Pentru că noi îi alegem, nu-i așa? Iar dacă nouă ne lipsește rațiunea, cum putem trimite în sistem oameni care să aibă grijă de nație? Și, iată, ne aflăm din nou în fața unui tablou pe care nici măcar Ressu nu ar fi fost în stare să-l picteze. Cel al cercului infinit, al vinovăției comune cu care am crescut și cu care ne-am hrănit pînă astăzi. Ne aflăm în fața unui cîine dement care se-nvîrte pentru a-și mușca cu furie coada care îl deranjează pentru simplul fapt că există.\n\n\nSîntem ignoranți și ne hrănim cu povești ieftine pentru că nu putem altfel? Pentru că nu am fost altfel educați? Posibil să fie așa. Dar ce facem pentru a ieși din acest cerc vicios pe care cu toții, și sînt naiv aici, îl vedem și îl conștientizăm? Marea majoritate nu face nimic, din păcate. Cei care ar putea să ne educe altfel nu fac nimic. Norocul nostru este că floricelele de porumb sînt încă ieftine, berea la pet e rece și bună, nu ne rămîne decît să ne tolănim iarăși pe canapea și mai lăcrimăm un pic în fața unui puști care recită cu patos.\n\n\nAutor: \nPaul Gabor\n, scriitor – Tarragona, Spania\n\n\nEditorial publicat în ediția Occidentul Românesc a lunii mai 2023.",
        "author": null,
        "date": "2023-05-20T08:58:09+02:00",
        "category": "Articole",
        "url": "https://occidentul-romanesc.com/citeva-cuvinte-despre-metehne-si-patos/",
        "region": "Spania"
    },
    {
        "title": "Colaborare între Muzeul de Istorie „Teodor Cincu” Tecuci și Institutul Hispano-Român din Castellón de la Plana, Spania",
        "content": "Muzeul de Istorie „Teodor Cincu” Tecuci\n a încheiat un parteneriat de colaborare cu \nInstitutul Hispano-Român\n din Castellón de la Plana, Spania, pentru realizarea și implementarea Proiectului \n„Genii ale Culturii Române”\n.\n\n\n\n\nProiectul vizează realizarea unei expoziții despre cinci personalități marcante ale culturii române: Mihai Eminescu, Constantin Brâncuși, Gheorghe Petrașcu, Mircea Eliade și Nicolae Iorga. În cadrul proiectului vor fi realizate panouri descriptive cu date biografice dar și opera celor cinci mari români.\n\n\n\n\nProiectul va fi vernisat mai întâi în Spania, la Castellón de la Plana și apoi la Tecuci, în România. De asemeni, proiectul a fost depus spre finanțare la Departamentul Românilor de Pretutindeni, iar dacă va fi declarat eligibil vom urma etapele de implementare, în caz contrar proiectul se va desfășura în format digital.\n\n\n\n\nInstitutul Hispano-Român\n, reprezentat prin președintele \nManuel Păduraru\n, a fost fondat în anul 2006 ca o entitate non-profit cu obiectivul de a promova cultura și valorile românești în cadrul comunităților de români din Spania și de asemenea, în cadrul comunității spaniole, care se simte într-o oarecare măsură în conexiune cu comunitatea românească rezidentă și bineînțeles și cu Romania.\n\n\n\n\nÎn toți acești ani au organizat diverse acțiuni culturale – Ziua Culturii Naționale, Ziua Eminescu, Ziua Limbii Române, Ziua Iei, Mărțișorul și au implementat câteva proiecte cu sprijinul și colaborarea Ministerului Culturii, Departamentul pentru Românii de Pretutindeni, Consiliul Județean Dâmbovița etc.\n\n\n\n\nUnul dintre proiectele aflate în implementare în prezent este școală de limba română, de weekend pentru copii, Școala românească „Nicolae Iorga” din Castellón de la Plana, care este în al treilea an de activitate. De asemenea, în cadrul proiectul vor fi promovate în Spania, istoria locală a Tecuciului, marile personalități și evenimentele care au marcat trecutul urbei noastre.\n\n\n\n\nEste al treilea proiect internațional în care este implicat Muzeul de Istorie „Teodor Cincu” din Tecuci după expozițiile „Aurul și argintul antic al României” – 2016 și „Tezaure arheologice din România. Rădăcini dacice şi romane” organizat în anul 2021 în Spania, la Muzeul de Arheologie, cu ocazia împlinirii a 140 de ani de la stabilirea relațiilor diplomatice dintre România și Spania.\n\n\n\n\nComunicat și foto:\n\n\nInstitutul Hispano Român, Castellón de la Plana, Spania\n\n\nMuzeul de Istorie „Teodor Cincu” Tecuci",
        "author": null,
        "date": "2022-09-07T18:33:22+02:00",
        "category": "Cultură",
        "url": "https://occidentul-romanesc.com/colaborare-intre-muzeul-de-istorie-teodor-cincu-tecuci-si-institutul-hispano-roman-din-castellon-de-la-plana-spania/",
        "region": "Spania"
    },
    {
        "title": "Comunicat 1 – Gala excelenței românești din afara granițelor, ediția a III-a (2020-2022)",
        "content": "Campania \n„Noi susținem Excelența!”,\n lansată de organizația non-profit „El Occidente Rumano”, în ianuarie 2015, organizație care editează de peste 12 ani ziarul „Occidentul Românesc”, și-a propus să promoveze, printr-o acțiune privată, românii din străinătate, care, prin pasiune și dăruire, fac performanță în țările lor de adopție și aduc un plus de valoare imaginii României și implicit nouă, imigranților români răspândiți prin lume.\n\n\nDacă primele două ediții, care s-au desfășurat pe Coasta Albă (Costa Blanca) a Spaniei, au fost organizate din surse proprii și sponsorizări, evenimente despre care se poate citi accesând următorul link: \nhttp://occidentul-romanesc.com/occidentul-romanesc-lanseaza-o-campanie-de-promovare-a-valorilor-romanesti-din-strainatate/\n, cea de-a treia ediție a galei excelenței românești din afara granițelor, care se va desfășura în perioada \n25-27 noiembrie 2022\n la Madrid, va fi sprijinită financiar și de către \nDepartamentul Românilor de Pretutindeni\n.\n\n\nPentru cea de-a treia ediție au fost nominalizați \n176 \nde români din afara granițelor României, în cadrul campaniei desfășurate în perioada 2020-2022.\n\n\nDin cei \n176 \nnominalizați, \n58 \nde români vor fi premiați cu \nTrofeul Excelenței\n în cadrul evenimentului organizat la 26 noiembrie 2022, în incinta Hotelului Wellington & Spa Madrid și care va marca totodată \nZiua Națională a României\n.\n\n\nEvenimentul decernării premiilor va fi moderat de \nMihaela Tatu\n, cunoscut realizator și moderator de emisiuni de televiziune din România!\n\n\nIntrarea se va face numai pe bază de invitație!\n\n\nEdiția a III-a (2020-2022) a galei de excelență va premia, la secțiunea Diplomat de carieră, șase diplomați, care pe parcursul celor 12 ani de existență a publicației „Occidentul Românesc” s-au implicat cu profesionalism în comunitățile românești din Regatul Spaniei, au participat la evenimentele organizate de organizația „El Occidente Rumano”, au recunoscut și apreciat eforturile și dăruirea cu care echipa editorială a acestei publicații a susținut „pro bono” fiecare ediție tipărită timp de peste un deceniu de activitate neîntreruptă, cu articole de interes în diverse domenii, destinate comunității de români din Spania.\n\n\nDorim să mulțumim, și pe această cale, Departamentului Românilor de Pretutindeni pentru implicarea sa financiară în acest proiect cultural ajuns la cea de-a treia ediție.\n\n\nEl Occidente Rumano\n\n\n01 septembrie 2022",
        "author": null,
        "date": "2022-11-06T17:23:45+02:00",
        "category": "Informații",
        "url": "https://occidentul-romanesc.com/comunicat-1-gala-excelentei-romanesti-din-afara-granitelor-editia-a-iii-a-2020-2022/",
        "region": "Spania"
    },
    {
        "title": "Comunicat nr. 3/ 14 noiembrie 2022 – Gala excelenței românești din afara granițelor, ediția a III-a (2020-2022)",
        "content": "Gala excelenței românești din afara granițelor, ediția a III-a (2020-2022)\n\n\nComunicat nr. 3/ 14 noiembrie 2022\n\n\nCampania „Noi susținem Excelența!”\n lansată de organizația non-profit \nEl Occidente Rumano \nla \n15 ianuarie 2015\n, organizație care editează de peste 12 ani ziarul \nOccidentul Românesc \n(Publicație independentă, fără afilieri politice sau religioase), și-a propus să promoveze, ca entitate privată, românii din străinătate, care prin pasiune și dăruire fac performanță în țările lor de adopție și aduc un plus de valoare imaginii României și implicit nouă, imigranților români răspândiți prin lume (un eveniment, care pe parcursul celor peste șapte ani de existență, a fost copiat de diverse organizații sau chiar instituții statale).\n\n\nVorbim despre o muncă tăcută, neobservată, deseori neapreciată, dar fără de care am fi cu toți mult mai săraci pentru că am pierde din vedere numeroase modele de viață existente în jurul nostru.\n\n\nEl Occidente Rumano\n are obligația de a descoperi aceste modele prin asocierea lor cu valori fundamentale de viață. Premiile oferite, deși simbolice, reprezintă un omagiu din partea organizației non-profit El Occidente Rumano prin publicația \nOccidentul Românesc\n, pentru rezultatele de excepție obținute de către românii care ne fac cinste tuturor în orice colț al lumii s-ar afla.\n\n\nÎn cadrul campaniei \n„Noi susținem Excelența!”\n, pentru cea de-a treia ediție au fost \nnominalizați 176 de români \ndin afara granițelor României. Din cei 176 nominalizați, \n58 de români\n vor fi premiați cu \nTrofeul Excelenței\n în cadrul evenimentului organizat la 26 noiembrie 2022, în incinta Hotelului Wellington & Spa Madrid, eveniment care va marca totodată și \nZiua Națională a României\n.\n\n\nEdiția a III-a a galei românilor de excelență este finanțată de El Occidente Rumano, din fonduri proprii, care constau în încasări din publicitate achitate în avans pentru trei sau cinci luni înainte, de la clienții ziarului cu contract semnat pentru cel puțin un an de zile.\n\n\nClienții cu care sunt semnate contracte barter 100% pentru publicitate, nu au niciun fel de implicare financiară pentru cea de-a treia ediție a galei excelenței românești din afara granițelor, eveniment la care nu este implicat niciun fel de sponsor!\n\n\nDacă primele două ediții, care s-au desfășurat pe Coasta Albă (Costa Blanca) a Spaniei, au fost organizate din surse proprii și sponsorizări, evenimente despre care se poate citi accesând următorul link: \nhttp://occidentul-romanesc.com/occidentul-romanesc-lanseaza-o-campanie-de-promovare-a-valorilor-romanesti-din-strainatate/\n, cea de-a treia ediție a galei excelenței românești din afara granițelor, care se va desfășura în perioada \n25-27 noiembrie 2022\n la Madrid, este sprijinită financiar și de către Departamentul pentru Românii de Pretutindeni.\n\n\nDorim să mulțumim și pe această cale \nDepartamentului (DRP)\n pentru finanțarea nerambursabilă aprobată conform normelor legale în vigoare, finanțare dedicată în totalitate proiectului gala excelenței românești din afara granițelor, un proiect cultural ajuns la cea de-a treia ediție.\n\n\nFestivitatea de premiere\n a decernării premiilor la evenimentul din 26 noiembrie 2022 va fi moderată de către \nMihaela Tatu\n, cunoscut realizator și moderator de emisiuni de televiziune din România!\n\n\nIntrarea se va face numai pe bază de invitație!\n\n\nEdiția a III-a (2020-2022)\n a galei de excelență va premia în plus, față de premianții pentru cele 10 secțiuni deja cunoscute (\nAfaceri\n,\n Artă și Cultură\n,\n Învățământ universitar\n,\n Juridic\n,\n Jurnalism – televiziune\n,\n Literatură\n, \nMedicină\n,\n Mediul asociativ – comunitate\n,\n Specialiști, Sport de performanță\n), \nșase diplomați\n la secțiunea \nDiplomat de carieră\n, care pe parcursul celor 12 ani de existență a publicației Occidentul Românesc s-au implicat cu profesionalism în comunitățile românești din Regatul Spaniei, au participat la evenimentele organizate de organizația El Occidente Rumano, au recunoscut și apreciat eforturile și dăruirea cu care echipa editorială a acestei publicații a susținut „pro bono” fiecare ediție tipărită timp de peste un deceniu de activitate neîntreruptă, cu articole de interes în diverse domenii destinate comunității de români din Spania.\n\n\nSecțiunea – \nDiplomat de carieră \neste susținută financiar din fonduri proprii ale organizației El Occidente Rumano, fonduri care nu au niciun fel de legătură cu segmentele de cheltuieli acoperite din proiectul de finanțare aprobat de către \nDepartamentul pentru Românii de Pretutindeni\n.\n\n\nOrganizația non-profit – El Occidente Rumano\n\n\n14 noiembrie 2022",
        "author": null,
        "date": "2022-11-22T14:43:58+02:00",
        "category": "Articole",
        "url": "https://occidentul-romanesc.com/comunicat-nr-3-14-noiembrie-2022-gala-excelentei-romanesti-din-afara-granitelor-editia-a-iii-a-2020-2022/",
        "region": "Spania"
    },
    {
        "title": "Comunitatea Madrid solicită Guvernului spaniol mai mulți polițiști pentru a accelera controalele pe aeroportul din Barajas",
        "content": "Comunitatea Madrid a solicitat Ministerului de Interne spaniol să sporească prezența polițiștilor pe aeroportul Adolfo Suárez Madrid-Barajas, pentru a evita o posibilă prăbușire a controalelor pașapoartelor în perioada Crăciunului. De reținut că procesul a încetinit mai mult din cauza verificării certificatelor Covid-19.\n\n\n„Aeroportul Adolfo Suárez Madrid-Barajas este una dintre principalele rute de intrare și ieșire pentru turiștii internaționali din țara noastră. În acest context, o mare parte a sectorului turistic din regiune a cerut o întărire a numărului de polițiști naționali dedicați controlului pașapoartelor în aeroportul menționat mai sus”, a explicat ministrul Culturii, Turismului și Sportului din Madrid, Marta Rivera de la Cruz, în scrisoarea care a fost trimisă la Interne și la care El Mundo a avut acces.\n\n\nÎn ultimele trei săptămâni din octombrie și prima noiembrie, peste 6.000 de pasageri și-au pierdut zborul din cauza așteptărilor lungi la controalele documentelor din aeroportul din Madrid.\n\n\nMarta Rivera de la Cruz a recunoscut că pierderea zborurilor din cauza întârzierii controalelor aeroportuare generează „consecințe în ceea ce privește reputația și conduita ca destinație pentru turiștii internaționali în Comunitatea Madrid”.\n\n\n„Este necesar, de asemenea, pentru a evita o supra aglomerare a aeroportului în perioada Crăciunului, când traficul de pasageri tinde să crească, să reacționăm cât mai rapid și mai organizat”, a conchis consilierul.\n\n\nA consemnat: Zoe Stoleru Martí – Redactor OR",
        "author": null,
        "date": "2022-01-18T11:35:58+02:00",
        "category": "Spania",
        "url": "https://occidentul-romanesc.com/comunitatea-madrid-solicita-guvernului-spaniol-mai-multi-politisti-pentru-a-accelera-controalele-pe-aeroportul-din-barajas/",
        "region": "Spania"
    },
    {
        "title": "Comunitatea Madrid va lansa în iulie un voucher turistic de până la 600 de euro pentru turiștii naționali",
        "content": "Guvernul regional madrilen a anunțat la FITUR lansarea unui \nvoucher turistic\n de până la 600 de euro, astfel încât turiștii naționali, cu excepția localnicilor, să poată beneficia de o reducere de până la 50% în unitățile de cazare – pentru sejururi de peste o noapte  –, precum și în alte servicii legate de întreținere, sănătate, bunăstare, vizite cu ghid, activități turistice și sportive. Măsura va fi lansată în iulie, relatează tourinews.es\n\n\nGuvernul regional a promis că va aloca în total 5 milioane de euro acestei inițiative.\n\n\nFoto: tourinews.es",
        "author": null,
        "date": "2021-05-26T13:15:48+02:00",
        "category": "Spania",
        "url": "https://occidentul-romanesc.com/comunitatea-madrid-va-lansa-in-iulie-un-voucher-turistic-de-pana-la-600-de-euro-pentru-turistii-nationali/",
        "region": "Spania"
    },
    {
        "title": "Comunitatea Valenciană se închide până pe 15 ianuarie și limitează întâlnirile la 6 persoane",
        "content": "Guvernul valencian anunță închiderea regiunii începând cu data de 21 decembrie a.c., până pe 15 ianuarie 2021. În toată această perioadă, nu se va mai putea intra sau ieși din Comunitatea Valenciană decât în situații de forță majoră, precizează RTVE.\n\n\nÎnchiderea regiunii este o măsură aprobată după ședința Comisiei interdepartamentale, în cadrul căreia au fost convenite noi restricții, cum ar fi faptul că întrunirile de familie și sociale sunt reduse la șase persoane, atât în ​​sfera publică, cât și în cea privată.\n\n\nÎn plus, deplasările nocturne în interiorul regiunii până la 15 ianuarie, vor fi permise nu mai târziu de ora 23:00, cu excepția zilelor de 24 și 31 decembrie, când se va prelungi până la ora 24:00.\n\n\nAceste măsuri, care vor intra în vigoare de luni, 21 decembrie a.c., rectifică cele anunțate acum câteva zile de guvernul valencian. „Nu dorim să creăm incertitudine și ne cerem scuze, dar trebuie să ne adaptăm la pandemie. Dacă nu aplicăm aceste restricții, consecințele ar fi mult mai grave”, a avertizat Ximo Puig, președintele Comunității Valenciene.\n\n\nPuig a explicat că nicio adunare socială nu va depăși șase persoane, atât în ​​spațiile publice, cât și în cele private, „fără excepții pentru Crăciun”.\n\n\nSursa text și foto: RTVE",
        "author": null,
        "date": "2020-12-18T13:37:03+02:00",
        "category": "Spania",
        "url": "https://occidentul-romanesc.com/comunitatea-valenciana-se-inchide-pana-pe-15-ianuarie/",
        "region": "Spania"
    },
    {
        "title": "Concediul de maternitate în Spania în caz de naștere copil sau adopție",
        "content": "Înainte de anul 2007, tatăl avea dreptul la doar două zile de concediu plătit pentru naștere copil. În anul 2007 s-a prelungit această perioadă la patru săptămâni, iar din 2008 la opt săptămâni. Din 01 aprilie 2019, prestațiile și permisele de maternitate și paternitate s-au unificat, în prezent fiind cunoscute ca prestații pentru naștere și creștere copil (lb. spaniolă: \nprestación para Nacimiento y cuidado de menor\n). Această modificare a denumirii vine ca urmare a publicării Decretului Lege 6/2019, din 01 martie, publicat în data de 7 martie 2019, de măsuri urgente pentru a garanta egalitatea de tratament și oportunitățile între femei și bărbați în domeniul muncii și ocupațiilor.\n\n\nAcest Decret Lege cuprinde modificări ale Codului Muncii și Statutul Funcționarului Public, precum și  Legea Generală a Securității Sociale, pentru echiparea drepturilor persoanelor angajate și dau același drept de concediu ambilor părinți.\n\n\nSituațiile protejate de legislația menționată sunt nașterea unui copil, precum și adopția, custodia cu scopul adopției sau plasament, în acest ultim caz, cu o durată minimă de un an și să fie vorba despre minori de până în șase ani.\n\n\nBeneficiarii prestației sunt persoanele care lucrează ca angajați sau persoane fizice autorizate, indiferent de sex, atâta timp cât există un contract de muncă sau similare în vigoare, doresc să beneficieze de concediul de naștere și creștere copil și dovedesc perioadele minime de cotizare în fiecare caz. De asemenea, vor putea beneficia de aceste prestații toate persoanele de sex feminin care îndeplinesc toate condițiile anterioare, mai puțin cea referitoare la perioada minimă de cotizare.\n\n\nCondițiile pentru a solicita această prestație sunt următoarele:\n\n\nSă fie afiliate/ți la sistemul de Securitate Socială sau sisteme alternative cu contracte de muncă sau similare, în vigoare; Să aibă o perioadă de cotizare minimă în funcție de vârstă. Dacă angajatul/a are mai puțin de 21 de ani la data nașterii sau la data deciziei administrative sau judecătorești de plasament sau adopție, nu se va cere o perioadă minimă de cotizare. Dacă angajatul/a a împlinit 26 de ani la data nașterii sau la data deciziei administrative sau judecătorești de plasament sau adopție, i se vor cere 90 de zile cotizate în cei 7 ani anteriori solicitării concediului sau 180 de zile cotizate pe parcursul vieții. Dacă angajatul/a împlinit 21 de ani și are mai puțin de 26 de ani la data nașterii sau la data deciziei administrative sau judecătorești de plasament sau adopție, i se vor cere 180 de zile cotizate în cei 7 ani anteriori solicitării concediului sau 300 de zile cotizate pe parcursul vieții.\n\n\nTrebuie să fie la zi cu plata cotelor la Securitate Socială persoanele fizice autorizate, chiar și atunci când concediul se recunoaște în regim combinat cu cel de persoană angajată.\n\n\nÎn cazul nașterii unui copil, se va avea dreptul la ajutorul economic din aceeași zi în care a început concediul de maternitate. Mama va putea beneficia de concediul de maternitate cu patru săptămâni anterioare datei probabile a nașterii, dată care va fi stabilită în certificatul de maternitate a Serviciului Public de Sănătate. Această decizie aparține mamei. În cazul în care mama se află în imposibilitate de muncă – concediu medical, începutul concediului și prestația aferentă va începe cel mai târziu în ziua nașterii copilului.\n\n\nÎn cazul adopției, custodiei cu scopul adopției sau plasament, se va avea dreptul la ajutorul economic din data deciziei administrative sau judecătorești de plasament sau adopție. În cazul adopției internaționale, când este necesară deplasarea prealabilă a părinților în țara de origine a adoptatului, se va putea solicita ajutorul economic și concediul cu patru săptămâni înainte de decizia prin care se constituie adopția.\n\n\nDurata ajutorului economic va corespunde concediului de odihnă care va fi pentru mama biologică, dacă se aplică Codul Muncii, de șaisprezece săptămâni cu următoarea distribuire: șase săptămâni obligatorii, neîntrerupte imediat după nașterea copilului și zece săptămâni care se pot distribui neîntrerupt după cele șase săptămâni inițiale sau pe perioade săptămânale alternative sau cumulate la alegere, până împlinește copilul un an; în orice caz, acumularea ambelor perioade sau distribuirea săptămânală trebuie comunicate firmei cu preaviz de cincisprezece zile. În cazul decesului copilului, timpul nu se va reduce decât dacă mama decide să se reîntoarcă la muncă după cele șase săptămâni obligatorii.\n\n\nCelălalt părinte va beneficia de șaisprezece săptămâni cu următoarea distribuire: șase săptămâni neîntrerupte, obligatorii, imediat după naștere și zece săptămâni care se pot completa imediat după cele șase săptămâni obligatorii sau pe perioade săptămânale acumulate sau independente până la împlinirea vârstei de un an al minorului. În cazul decesului mamei biologice, indiferent dacă lucra sau nu, va avea dreptul la cele șaisprezece săptămâni la care ar fi avut dreptul mama biologică. În cazul decesului copilului, timpul nu se va reduce decât dacă părintele decide să se reîntoarcă la muncă după cele șase săptămâni obligatorii.\n\n\nEste posibilă prelungirea prestației cu o săptămână pentru fiecare părinte în cazul nașterii multiple sau în cazul discapacității copilului. În cazul nașterii premature și în cazurile în care nou-născutul trebuie să rămână internat în spital după naștere, pentru o perioadă mai mare de șapte zile, prestația s-ar putea prelungi pe perioada zilelor în care nou-născutul trebuie să rămână internat în spital, cu un maxim de treisprezece săptămâni în plus. De această prelungire vor beneficia ambii părinți și nu vor fi incluse în cele șase săptămâni obligatorii după naștere.\n\n\nÎn cazul adopției, custodiei cu scopul adopției sau plasament, părinții vor beneficia de un total de șaisprezece săptămâni cu următoarea distribuire: șase săptămâni neîntrerupte, obligatorii, imediat după decizia judecătorească sau administrativă și zece săptămâni care se pot completa imediat după cele șase săptămâni obligatorii sau pe perioade săptămânale acumulate sau independente până la împlinirea vârstei de un an al minorului. Este posibilă prelungirea prestației cu o săptămână pentru fiecare părinte în cazul nașterii multiple sau în cazul discapacității copilului. Cererea se depune pe pagina Institutului Național de Securitate Socială sau la sistemul alternativ de Securitate Socială, personal sau prin reprezentant sau împuternicit, iar plata prestației va fi efectuată de către instituție.\n\n\nDacă contractul de muncă se finalizează pe perioada concediului de maternitate, se va primi în continuare prestația economică pentru nașterea și creșterea copilului de șaisprezece săptămâni, până la finalizarea acestei perioade. După terminarea acestei perioade, în următoarele cincisprezece zile, se poate solicita ajutorul de șomaj.\n\n\nComunitatea Autonomă Madrid oferă un ajutor de 500 de euro mamelor cu o vârstă mai mică de 30 de ani care obțin venituri mai mici de 30.000 de euro pe an, din a cincea lună de sarcină până la împlinirea vârstei de doi ani a copilului, atâta timp cât beneficiarele au locuit neîntrerupt în Comunitatea Madrid timp de cinci ani imediat anteriori solicitării și nu își schimbă locuința în altă Comunitate Autonomă pe perioada primirii ajutorului.\n\n\nÎn cazul în care părintele optează pentru a mai rămâne acasă cu nou-născutul după cele șaisprezece săptămâni de concediu de maternitate, are posibilitatea de a cere o suspendare a contractului de muncă (\nexcedencia\n) atunci când minorul are mai puțin de trei ani. Suspendarea se solicită în scris, cu un preaviz de cincisprezece zile. Suspendarea se poate solicita oricând, până la împlinirea vârstei de trei ani a copilului.\n\n\nDe exemplu, dacă minorul are vârsta de doi ani, părintele poate solicita suspendarea contractului până la împlinirea vârstei de trei ani a minorului. Firma nu poate refuza cererea de suspendare a contractului, însă pe perioada suspendării angajatorul nu este obligat să achite drepturile salariale angajatului, astfel că echivalează concediului fără plată.\n\n\nAutor: Avocat Ioana Bratuleanu (Madrid) – Colaborator voluntar la Occidentul Românesc\n\n\nAvocat ICAM specializat în Drept internațional\n\n\nTelefon 0034.642.308.360\n\n\nWeb: \nwww.brilawabogados.es\n\n\nE-mail: \nsecretaria@brilawabogados.es",
        "author": null,
        "date": "2022-08-25T11:08:51+02:00",
        "category": "Articole",
        "url": "https://occidentul-romanesc.com/concediul-de-maternitate-in-spania-in-caz-de-nastere-copil-sau-adoptie/",
        "region": "Spania"
    },
    {
        "title": "Concert extraordinar la Madrid cu prilejul celebrării Zilei Naționale a României",
        "content": "Luni, 21 noiembrie 2022, ora 19:30, \nAmbasada României\n în Regatul Spaniei în colaborare cu \nInstitutul Cultural Român\n din Madrid organizează un concert extraordinar cu prilejul celebrării \nZilei Naționale a României\n și a primei reuniuni interguvernamentale dintre România și Spania.\n\n\nEvenimentul poate fi urmărit în direct pe pagina de Facebook a misiunii diplomatice: \nhttps://www.facebook.com/events/829056375021723.\n\n\nComunicat și foto: Ambasada României la Madrid",
        "author": null,
        "date": "2022-11-18T15:17:23+02:00",
        "category": "Cultură",
        "url": "https://occidentul-romanesc.com/concert-extraordinar-cu-prilejul-celebrarii-zilei-nationale-a-romaniei-si-a-primei-reuniuni-interguvernamentale-dintre-romania-si-spania/",
        "region": "Spania"
    },
    {
        "title": "Concert muzical de înaltă ținută la Catedrala Ortodoxă Română din Madrid",
        "content": "Sâmbătă 29 aprilie\n, începând cu ora 16:30, la \nCatedrala Ortodoxă din Madrid\n din Calle Trompetas 7, cu ocazia \nSăptămânii Mondiale de Acțiune pentru Educație\n, va avea loc concertul intercultural de muzică \n„Corzi, arcușuri și icoane”\n, în interpretarea copiilor români și spanioli coordonați de violonista \nAlina Voicu\n. Concertul este susținut de \nȘcoala Bilingvă Cedes\n, în colaborare cu \nConservatorul Regal Profesional de Muzică\n din Albacete, \nȘcoala Municipală de Muzică și Dans Caudete\n, \nConsulatul Onorific al României la Albacete\n, sub auspiciile \nAmbasadei României în Spania\n.\n\n\nProiectul, care urmărește printre altele motivarea tinerilor muzicieni și promovarea dialogului intercultural, a inclus un prim concert intitulat \n„Ei învață, toți câștigăm”\n la \nCasino Primitivo din Albacete\n.\n\n\nPe lângă studenții și profesorii din instituțiile menționate mai sus, vor participa și tinerii de la cursul de chitară organizat de Ambasada României în Spania, sub coordonarea \nElenei Ninerică\n.",
        "author": null,
        "date": "2023-04-28T12:38:17+02:00",
        "category": "Cultură",
        "url": "https://occidentul-romanesc.com/concert-muzical-de-inalta-tinuta-la-catedrala-ortodoxa-romana-din-madrid/",
        "region": "Spania"
    },
    {
        "title": "Concurs de selectare a personalului didactic pentru cursul LCCR în Spania – Anul școlar 2018-2019",
        "content": "Institutul Limbii Române (ILR) organizează anual procedura de selectare și repartizare a personalului didactic implicat în predarea cursului de Limbă, cultură și civilizație românească (LCCR) în unități școlare din Spania, se precizează într-un comunicat al Ambasadei României în Regatul Spaniei.\n\n\nConform comunicatului, etapele procedurii de selectare a cadrelor didactice se vor desfășura potrivit calendarului publicat pe website-ul Institutului Limbii Române (ILR):\n\n\nhttp://www.ilr.ro/wp-content/uploads/2018/07/Calendar-2018-2019-Spania.pdf\n\n\nCei interesați puteți depune solicitările de înscriere la concursul pentru ocuparea posturilor vacante, la sediul Institutului Limbii Române din București, sau le puteți trimite prin poștă la adresa: Strada Caransebeș nr.1, sector 1, 012271 București, România, începând cu data de \n13 august 2018\n.\n\n\nData limită de înregistrare a dosarelor este 17 august 2018.\n\n\nFormularul cererii de înscriere la concurs poate fi descărcat în format pdf sau word, aici: \nhttp://www.ilr.ro/lccr/legislatie-2/formulare-lccr/\n (rubrica: cerere de înscriere).\n\n\nToate informațiile necesare cu privire la acest concurs pot fi consultate pe website-ul Institutului Limbii Române, în cadrul rubricii dedicate programului LCCR: \nhttp://www.ilr.ro/lccr/\n\n\nA consemnat: Ilinca Fodor – Redactor Occidentul Românesc\n\n\nSursa foto: Shutterstock",
        "author": null,
        "date": "2018-08-03T18:28:33+02:00",
        "category": "Spania",
        "url": "https://occidentul-romanesc.com/concurs-de-selectare-a-personalului-didactic-pentru-programul-lccr-in-spania-anul-scolar-2018-2019/",
        "region": "Spania"
    },
    {
        "title": "„Concurs Logo 140 ani RO-ES”",
        "content": "Cu ocazia împlinirii a 140 ani de relații diplomatice bilaterale România – Spania, în 2021, Ambasada României în Regatul Spaniei organizează concurs pentru crearea unui logo special, care să reflecte spiritul pozitiv și inovativ al relațiilor bilaterale. La concurs pot participa toți membri comunității de români din Spania. Logo-ul câștigător se va utiliza de către Ambasadă în toate comunicările sale.\n\n\nCerințe și condiții de participare la concurs\n:\n\n\nLogo-ul trebuie să fie o lucrare proprie și originală, formată dintr-un ansamblu de semne grafice, care să reflecte o concepție concisă și clară. Formate acceptate sunt: imagine- PNG; imagine vectoriala – AI, PDF, EPS, SVG.\n\n\nElementele utilizate nu trebuie să contravină prevederilor legislației din Spania și din România (să nu conțină injurii, să nu aibă caracter ofensator, abuziv, indecent, calomniator sau obscen; să nu conțină sau să sugereze orice forma de violenta; să nu conțină drepturi, publicitate sau materiale promoționale ale unor terțe părți; să nu conțină materiale ilegale, calomniatoare, defăimătoare, rasiste sau xenofobe).\n\n\nImaginea trebuie să fie însoțită de o scurtă prezentare (un text de 50-200 cuvinte), care să descrie conceptul (viziunea autorului) și elementele folosite.\n\n\nFiecare participant poate intra în concurs cu un singur Logo.\n\n\nToate drepturile și beneficiile cu privire la logo-ul câștigător aparțin organizatorului, și anume, Ambasada României în Regatul Spaniei.\n\n\nLucrările pot fi trimise prin poștă electronică la adresa \nmadrid.press@mae.ro\n cu mențiunea „Concurs Logo 140 ani RO-ES”.\n\n\nUn juriu format din personalități române și spaniole vor selecta lucrarea câștigătoare.\n\n\nCâștigătorul concursului va fi anunțat public cu ocazia sărbătoririi Zilei Naționale a României. Termenul limită de transmitere a lucrărilor este \n10 noiembrie 2020.\n\n\nSursa informații și foto: Ambasada României în Regatul Spaniei",
        "author": null,
        "date": "2020-10-13T10:49:44+02:00",
        "category": "Informații",
        "url": "https://occidentul-romanesc.com/concurs-logo-140-ani-ro-es/",
        "region": "Spania"
    },
    {
        "title": "Condiții de călătorie în Regatul Spaniei în această perioadă",
        "content": "Persoanele care intră pe teritoriul Spaniei NU sunt obligate să intre în carantină, dar trebuie să completeze un chestionar privind starea de sănătate (dacă prezintă simptome Covid-19, dacă a fost în contact cu persoane contagiate sau dacă a fost internat în spital în ultimele 14 zile) și o fișă privind domiciliul/reședința/hotelul la care pot fi găsite în Spania, precum și un număr de telefon, precizează Ambasada României în Regatul Spaniei într-un comunicat.\n\n\nÎncepând cu 1 iulie 2020, înaintea efectuării deplasării, este obligatoriu ca toate persoanele (indiferent de naționalitate sau vârstă) care călătoresc în Regatul Spaniei pe cale aeriană, să completeze și să semneze un formular disponibil pe website-ul \nhttps://spth.gob.es/\n sau utilizând aplicația gratuită SPAIN TRAVEL HEALTH (SpTH). În perioada 1-31 iulie 2020, formularul poate fi completat pe suport de hârtie la bordul aeronavei înainte de aterizarea în Spania.\n\n\nÎncepând cu 1 august 2020, formularul va fi disponibil NUMAI online la link-ul menționat mai sus, precizează aceeași sursă.\n\n\nUlterior completării și semnării formularului (ATENȚIE! întrebările privind starea de sănătate vor putea fi completate cu maxim 2 zile înaintea datei deplasării), se va genera un cod unic QR de sănătate, care va trebui prezentat (pe suport de hârtie sau digital) la controlul de sănătate efectuat în aeroportul de destinație. Dacă formularul va fi semnat din aplicație, acesta va apărea în secțiunea „Călătoria mea”, pe lângă primirea unui e-mail, care poate fi imprimat.\n\n\nPentru mai multe informații privind procedura care trebuie urmată în cazul unei călătorii pe cale aeriană în Regatul Spaniei în această perioadă, accesați link-ul \nhttps://spth.gob.es/faq\n\n\nLa sosirea pe aeroport se controlează temperatura tuturor pasagerilor. Cei care au o temperatură mai mare de 37,5º C vor fi îndrumați către o echipă medicală din aeroport, care va decide dacă persoana în cauză este suspectă de Covid-19 și dacă este nevoie să i se facă un test tip PCR.",
        "author": null,
        "date": "2020-07-22T16:54:11+02:00",
        "category": "Informații",
        "url": "https://occidentul-romanesc.com/conditii-de-calatorie-in-regatul-spaniei-in-aceasta-perioada/",
        "region": "Spania"
    },
    {
        "title": "Condiții de muncă și securitate socială ale angajaților la domiciliu (empleados de hogar) din Spania",
        "content": "Ambasada României la Madrid\n anunță că, Guvernul Spaniei a aprobat, la 6 septembrie a.c., \nDecretul-lege Regal\n pentru îmbunătățirea condițiilor de muncă și securitate socială a angajaților la domiciliu (\nempleados de hogar\n), legislație care reglementează dreptul de cotizare pentru șomaj și de acordare de ajutoare pentru această categorie de lucrători.\n\n\nCei peste o jumătate de milion de angajați la domiciliu vor avea dreptul să cotizeze și să primească prestația pentru șomaj și ajutoarele care se acordă după finalizarea prestației contributive, condiționate de cotizare, în special ajutorul pentru șomerii cu vârsta de peste 52 de ani. De asemenea, această categorie de angajați urmează să facă parte din Regimul General al sistemului spaniol de securitate socială.\n\n\nCondiții care trebuie îndeplinite pentru obținerea prestației:\n\n\n\n\nsolicitanții trebuie să fie înregistrați în baza de date a Serviciului Public de Ocupare ca persoane aflate în căutare de loc de muncă;\n\n\nsă fie înregistrați sau într-o situație asimilată înregistrării în orice regim de cotizare la sistemul de securitate socială spaniol (se prevede trecerea la regimul general de cotizare al acestei categorii);\n\n\nsă demonstreze că au cotizat un minim de 360 zile pentru șomaj în ultimii șase ani, în caz contrar putând opta pentru ajutorul care se acordă în caz de cotizare insuficientă;\n\n\nsă se afle în căutare activă de loc de muncă și să subscrie la angajamentul de reluare a activității;\n\n\nsă nu fi ajuns la vârsta care le-ar da dreptul la pensionare pentru limită de vârstă în anul respectiv (pentru anul 2022 – vârsta de 65 de ani, care permite pensionarea cu 37 de ani și jumătate de cotizare);\n\n\nsă nu primească, în același timp, și o pensie incompatibilă din partea sistemului de securitate socială spaniol;\n\n\nsă nu realizeze activități pe cont propriu sau ca angajați cu normă întreagă în contul terților (cu anumite excepții prevăzute în Programul de impulsionare a angajării).\n\n\n\n\nNoua legislație prevede și \nalte drepturi importante \nale angajaților la domiciliu, precum:\n\n\n\n\nrespectarea perioadelor de odihnă și de concediu;\n\n\ndesființarea posibilității de concediere arbitrară;\n\n\nobligația angajatorilor de a cotiza și pentru lucrătorii care își desfășoară activitatea pentru mai puțin de 60 ore/ lună;\n\n\npolitici de formare și acreditare a lucrătorilor la domiciliu.\n\n\n\n\nDe asemenea, va fi creată o \nComisie de Studiu pentru îmbunătățirea protecției acestei categorii în cazul bolilor profesionale \nspecifice activităților desfășurate majoritar de către femei.\n\n\nCuantumul prestației ce revine angajaților la domiciliu în anul 2022\n va depinde de baza de cotizare pentru contingențe profesionale la sistemul de securitate socială. În funcție de perioada la care se va avea drept la prestație, cuantumul va fi următorul:\n\n\n\n\nîn primele 6 luni se va primi o sumă în valoare de \n70% din baza de reglementare;\n\n\ndupă primele 6 luni se va primi o sumă în valoare de \n50% din baza de reglementare.\n\n\n\n\nExemplu\n: Un angajat la domiciliu care a lucrat doi (2) ani primind salariul minim interprofesional (care actualmente este de 1.000 euro) și care este concediat, va primi în primele 6 luni 700 euro/ lună, iar ulterior 500 euro/ lună.\n\n\nCa și în cazul tuturor beneficiarilor prestației contributive pentru șomaj, prestația va putea fi primită pentru un maxim de doi (2) ani, în funcție de perioada de cotizare.\n\n\nÎn caz de concediere, dacă angajatorul se va dovedi a fi insolvent, indemnizațiile pentru șomaj ale angajaților la domiciliu vor fi plătite din Fondul de Garanție Salarială (FOGASA). Cotizarea de către angajatori pentru șomaj și pentru FOGASA va deveni obligatorie de la data de \n1 octombrie 2022.\n\n\nTextul legii poate fi consultat aici: \nAICI\n!\n\n\nComunicat: Ambasada României în Regatul Spaniei\n\n\nFoto: legalteam.es/",
        "author": null,
        "date": "2022-09-09T20:26:07+02:00",
        "category": "Informații",
        "url": "https://occidentul-romanesc.com/conditii-de-munca-si-securitate-sociala-ale-angajatilor-la-domiciliu-empleados-de-hogar-din-spania/",
        "region": "Spania"
    },
    {
        "title": "Condițiile de muncă și securitate socială pentru angajații în serviciul domestic (Empleadas/os del hogar)",
        "content": "Se consideră muncă în serviciul domestic desfășurarea activității de curățenie în casă sau îngrijirea persoanelor minore sau în vârstă și trebuie încheiat contract (sau declarat la Institutul Național de Securitate Socială, după caz) indiferent de numărul de ore pe care angajatul le prestează în schimbul unui salar.\n\n\nDeclararea se poate face anticipat cu șaizeci de zile înainte de începerea activității, până în ziua în care se începe activitatea. Dacă angajatul a început deja activitatea, se poate declara contractul până la treizeci de zile după începerea contractului, însă se va considera ca fiind comunicată în afara termenului și obligația de plată se va calcula retroactiv. Dacă și acest termen a trecut fără a fi declarat contractul, angajatorul are posibilitatea de a declara retroactiv prin cerere către Institutul Național de Securitate Socială de regularizare a situației angajatului.\n\n\nObligația de declarare a contractului revine, ca normă generală, angajatorului și de la 1 ianuarie 2023, nu va mai fi posibil ca lucrătorii casnici care prestează mai puțin de 60 de ore de muncă pe lună pentru un angajator să asume obligațiile privind cotizarea, afilierea și înregistrarea în sistemul de Securitate Socială.\n\n\nEste obligatorie semnarea unui contract de muncă dacă serviciile domestice durează mai mult de patru săptămâni, cu reglementarea condițiilor de muncă în contract. Dacă nu se încheie contract scris, se consideră că acesta a fost încheiat pe timp nedeterminat și cu normă întreagă. O copie a contractului trebuie să se comunice angajatului, iar Ministerul Muncii pune la dispoziție mai multe modele de contracte.\n\n\nCând o persoană realizează o activitate în schimbul unui salariu, este obligatorie declararea contractului/relației de muncă la Institutul Național de Securitate Socială. Dacă nu se declară, se consideră infracțiune gravă, responsabilitatea aparținând angajatorului, acesta putând fi sancționat cu amendă între 626 și 6250 euro. În momentul în care se declară contractul/relația de muncă, angajatul va primi un SMS sau email prin care va fi informat și recomandăm angajatului să verifice că a fost declarat contractul în mod corect, cu numărul de ore efectiv desfășurate.\n\n\nCa noutate importantă în domeniu trebuie să menționăm că s-a aprobat și a intrat în vigoare Decretul Lege nr.16/2022 din 06 septembrie 2022, prin care se îmbunătățesc condițiile de muncă și de Securitate Socială a persoanelor care lucrează în serviciul domestic. Modificările aduse prin această lege sunt deosebit de importante mai ales pentru că serviciul domestic trece de la un regim special, la un regim general, astfel că se va cotiza și se vor avea aceleași drepturi ca toți ceilalți lucrători din Regimul general.\n\n\nModificarea cea mai importantă adusă prin această lege constă în cotizarea pentru șomaj și dreptul corespunzător de a primi această prestație, precum și ajutoarele care se acordă după finalizarea prestației contributive, condiționate de cotizare, în special ajutorul pentru șomerii cu vârsta de peste 52 de ani. După cum bine știți, până în momentul de față, angajații în serviciul domestic nu cotizau pentru șomaj și nu aveau dreptul la acesta, ceea ce presupunea o discriminare nejustificată a acestor lucrători în comparație cu alte categorii, fiind unul dintre sectoarele cele mai vulnerabile.\n\n\nÎntrebarea pe care am primit-o în aceste luni de tranziție este începând de când se poate primi șomajul și în ce condiții? Conform precizărilor date de Serviciul Public de Muncă (SEPE) și de către ministra Yolanda Diaz în conferința de presă, se poate primi șomajul dacă angajatul a cotizat pentru șomaj minim 360 de zile în ultimii șase ani. Asta înseamnă că angajatul trebuie să fi lucrat în regim general sau ca persoană fizică autorizată în ultimii șase ani, să fi cotizat pentru șomaj minim 360 de zile și să nu fi beneficiat de această perioadă de șomaj la care avea dreptul. Atenție însă, pentru că s-a început cotizarea pentru șomaj în domeniul domestic, din data de 01 octombrie 2022.\n\n\nAșadar cei care lucrează în momentul de față în domeniul serviciului domestic nu au cotizat pentru șomaj până la data de 01 octombrie a acestui an. De exemplu, dacă o persoană a lucrat în ultimii 6 ani ca angajat la o firmă și a cotizat minim 360 zile pentru șomaj, însă nu a solicitat șomajul pentru că și-a dat demisia, astfel că nu a îndeplinit condițiile pentru a beneficia de șomaj, dacă a fost concediat din 08 septembrie până la 01 octombrie 2022, ar fi putut solicita șomajul.\n\n\nDacă o persoană a lucrat în ultimii 6 ani ca angajat la o firmă și a cotizat minim o sută zile pentru șomaj, însă nu a solicitat șomajul și a fost sau va fi concediat după 01 octombrie 2022, va putea solicita șomajul dacă îndeplinește timpul minim solicitat pentru șomaj de 360 de zile. Dacă nu îndepliniți timpul minim de 360 zile cotizate în ultimii 6 ani, puteți solicita \nsubsidio por desempleo\n, dacă ați cotizat cel puțin 6 luni pentru șomaj. De asemenea, cotizând în regim general, puteți avea dreptul apoi la ajutorul pentru persoanele cu vârstă peste 52 de ani, precum și alte ajutoare care se acordă în Regimul general de cotizare.\n\n\nRelația contractuală cu angajatul la domiciliu se poate încheia doar printr-o comunicare scrisă în care să se precizeze în mod clar intenția angajatorului de a înceta relația de muncă și motivul încetării acesteia. Până acum se putea încheia relația de muncă doar prin plata indemnizației și a drepturilor corespunzătoare. Această formă de renunțare unilaterală a angajatorului este aproape eradicată, putând fi invocată doar în cazuri strict prevăzute de lege, cum ar fi atunci când angajatorul dovedește o diminuare a veniturilor familiare sau o creștere a cheltuielilor. De asemenea, va putea fi stinsă relația de muncă dacă se modifică substanțial nevoile familiei sau se produce o pierdere a încrederii în persoana angajată. În caz contrar, concedierea va trebui motivată în baza cauzelor generale prevăzute de Codul Muncii.\n\n\nCu aceste modificări legislative, bineînțeles, serviciul domestic se va scumpi, însă nu foarte mult, depinzând întotdeauna de baza de cotizare. De asemenea, angajatorii beneficiază de reduceri la cotizația pentru boli comune și șomaj/ Fondul de Garanție Salarială (FOGASA). În caz de concediere, dacă angajatorul se va dovedi a fi insolvent, indemnizațiile pentru șomaj ale angajaților la domiciliu vor fi plătite din Fondul de Garanție Salarială (FOGASA).\n\n\nDe o deosebită importanță este și faptul că va fi creată o Comisie de Studiu pentru îmbunătățirea protecției acestei categorii în cazul bolilor profesionale specifice activităților desfășurate majoritar de către femei, prin care se va completa lista de boli profesionale care pot afecta desfășurarea acestei activități și care pot da dreptul la declararea incapacității permanente în muncă.\n\n\nAutor: Avocat Ioana Brătuleanu (Madrid) \n\nAvocat ICAM specializat în Drept internațional\n\nTelefon 0034.642.308.360\n\nWeb: \nwww.brilawabogados.es\n\nE-mail: \nsecretaria@brilawabogados.es\n\nFoto: ideal.es\n\n\nNota redacției:\n\n\n\n\nIoana Brătuleanu\n este avocat specializat în Drept Internațional Privat, colaborator voluntar în sistem barter în cadrul redacției Occidentul Românesc din 2015. Licențiată în Drept la Facultatea de Drept din cadrul Universității ,,Al. I. Cuza” din Iași, Ioana a urmat cursurile Masterului de Drept european din cadrul aceleași universități, perioadă în care a beneficiat și de o bursă de studiu la Universitatea din Insulele Baleare, Spania. În anul 2015 a urmat cursurile Masterului de Acces în Avocatură la Universitatea Complutense din Madrid, iar în anul 2017 a devenit membru al Ilustrului Colegiu de Avocați din Madrid. În prezent își desfășoară activitatea de avocat pe teritoriul Spaniei și al României, având biroul în capitala Spaniei.",
        "author": null,
        "date": "2022-11-09T14:50:55+02:00",
        "category": "Articole",
        "url": "https://occidentul-romanesc.com/conditiile-de-munca-si-securitate-sociala/",
        "region": "Spania"
    },
    {
        "title": "Condițiile și documentele necesare pentru a beneficia de venitul minim vital (IMV) în Spania",
        "content": "Venitul minim vital\n (în spaniolă – IMV) este o prestație necontributivă acordată de sistemul de securitate socială, care vizează prevenirea riscului de sărăcie și excludere socială în cazul persoanelor care trăiesc singure sau integrate într-o unitate de conviețuire, atunci când se află într-o situație vulnerabilă din cauza lipsei de resurse economice suficiente pentru acoperirea nevoilor de bază.\n\n\nDurată. \nDurata perceperii va fi prelungită atâta timp cât persistă situația de vulnerabilitate economică și sunt menținute cerințele care au creat dreptul la acordarea sa.\n\n\nCând se poate solicita? \nVenitul minim vital poate fi solicitat începând cu data de \n15 iunie 2020\n. S-a stabilit, de asemenea, că cererile depuse în primele trei luni (până pe 15 septembrie) să aibă efecte economice începând cu data de 1 iunie 2020, cu condiția ca cerințele să fie îndeplinite din acea dată.\n\n\nUnde se poate solicita? \nIMV a fost configurat ca o prestație de securitate socială, de aceea va fi solicitat de la Institutul Național de Securitate Socială (INSS). În plus, după semnarea acordurilor planificate, se intenționează să poată fi accesat prin primării. În Țara Bascilor și Navarra poate fi solicitat direct Comunității Autonome.\n\n\nCum se solicită? \nDatorită suspendării momentane a birourilor din cauza stării de urgență, la acest moment există două posibilități de solicitare pe cale electronică:\n\n\n\n\nDacă nu aveți un certificat digital\n, puteți utiliza serviciul activat de Institutul Național de Securitate Socială pentru solicitarea fără certificat, prin intermediul Oficiului Electronic (Sede Electronica). Se va deschide un formular în care vor fi completate datele solicitantului și ale eventualelor beneficiari care fac parte din unitatea de conviețuire, documentele de identificare și documentația necesară pentru soluționarea cererii.\n\n\nDacă aveți un certificat electronic sau cl@ve\n, îl puteți solicita prin intermediul Oficiului Electronic al Securității Socială, atașând documentația necesară și completând informațiile din formular. A doua opțiune este cea mai recomandată, de aceea s-a creat posibilitatea să fie utilizată prin intermediul unei alte persoane care are să aibă un certificat electronic sau cl@ve, și care va acționa în calitate de reprezentant al solicitantului.\n\n\n\n\nOficiul Electronic al Securității Sociale a pus la dispoziția utilizatorilor un \nasistent virtual \nși un \nnumăr special de telefon – 900 20 22 22\n, în intervalul orar 09.00 – 14.30, de luni până vineri, precum și un \nsimulator\n, pentru a ști dacă aveți dreptul să primiți prestația și care ar fi suma estimată corespunzătoare\n: \nhttps://ingreso-minimo-vital.seg-social-innova.es/simulador\n\n\nDe asemenea, cererea și documentația vor putea fi trimise și prin corespondență obișnuită, prin poștă. Se va putea solicita și prin intermediul primăriilor după semnarea acordurilor prevăzute cu acestea.\n\n\nDocumente necesare pentru solicitarea IMV\n:\n\n\n\n\npentru atestarea identității: carte de identitate/DNI, certificat de naștere;\n\n\npentru acreditarea rezidenței legale în Spania: certificatul de rezidență, card de membru de familie al unui cetățean al UE sau autorizație de rezidență;\n\n\npentru dovedirea domiciliului în Spania: certificatul de înscriere a domiciliului la primărie (empadronamiento);\n\n\npentru acreditarea conviețuirii: certificatul de înscriere a domiciliului la primărie, cartea de familie (libro de familia), certificatul de registru civil sau de căsătorie/continuitate a căsătoriei, înscrierea în registru ca pereche de drept (pareja de hecho).\n\n\n\n\nInstitutul Național de Securitate Socială va proceda la \nsoluționarea dosarului și notificarea \nrezultatului către persoana solicitantă într-un termen de maxim trei luni de la data de înregistrare a dosarului. După expirarea termenului menționat, dacă nu a fost făcută o rezoluție expresă, se consideră că cererea a fost respinsă prin tăcere administrativă.\n\n\nCine pot fi titulari și beneficiari de IMV? Pot fi titulari de IMV\n, persoanele cu deplină capacitate de acțiune, care îl cer și îl primesc în nume propriu sau în numele unei unități de conviețuire. Sunt prevăzute următoarele situații:\n\n\n\n\npersoanele de peste 23 de ani și sub 65 de ani care trăiesc singure, atâta timp cât nu sunt unite cu o altă persoană prin căsătorie sau ca parteneri de drept (pareja de hecho) sau nu fac parte dintr-o altă unitate de conviețuire;\n\n\npersoanele sub 23 de ani care trăiesc singure și au fost victime ale violenței de gen sau traficului de persoane și exploatării sexuale;\n\n\nminori emancipați cu vârsta sub 23 de ani, care au copii dependenți minori;\n\n\npersoane peste 65 de ani care locuiesc cu minori sau persoane cu invaliditate aflate legal în responsabilitatea lor. În același domiciliu pot exista maximum doi titulari.\n\n\n\n\n            Pot fi beneficiari ai IMV: \n\n\n\n\nToate persoanele care sunt membre ale unității de conviețuire.\n\n\n\n\nUnități de conviețuire: \n\n\n\n\nalcătuită din toate persoanele care locuiesc în același domiciliu și care sunt unite între ele prin legătură conjugală sau ca parteneri de drept sau printr-o legătură până la al doilea grad de rudenie, afinitate, încredințare în vederea adopției sau asistență maternală permanentă;\n\n\nalcătuită dintr-o persoană care este victimă a violenței de gen care și-a părăsit domiciliul familiar însoțită de copiii sau minorii aflați în încredințare în vederea adopției sau asistență maternală permanentă și a rudele până la al doilea grad de rudenie sau afinitate;\n\n\nalcătuită dintr-o persoană care a inițiat procedurile de separare sau divorț, însoțită de copiii sau minorii aflați în încredințare în vederea adopției sau asistență maternală permanentă și rudele până la al doilea grad de rudenie sau afinitate;\n\n\nalcătuită din două sau mai multe persoane cu vârste cuprinse între 23-65 de ani, care, fără să aibă o legătură dintre cele prevăzute mai sus, locuiesc în același domiciliu în condiții care sunt stabilite legal.\n\n\n\n\nFamiliile monoparentale – protecție suplimentară: \n\n\nFamiliile monoparentale vor beneficia de un supliment adițional de 100 euro/lună pentru fiecare copil minor.\n\n\nBeneficiarii de ajutor economic pentru minor aflat în îngrijire: \n\n\nSecuritatea Socială va acorda din oficiu IMV familiilor beneficiare ale acestui ajutor, dacă sunt îndeplinite condițiile prevăzute de lege.\n\n\nCerințe generale de acces. \nPe lângă cerințele de vârstă indicate mai sus, au fost stabilite următoarele cerințe generale:\n\n\n\n\nReședința continuă și neîntreruptă în Spania \ncel puțin un an înainte de depunerea cererii și reședința legală în țară în cazul cetățenilor străini.\n\n\n\n\nSe înțelege că o persoană își are reședința obișnuită în Spania, chiar dacă a avut șederi în străinătate, atât timp cât acestea nu depășesc nouăzeci de zile calendaristice pe parcursul fiecărui an calendaristic sau când absența de pe teritoriul spaniol este motivată de cauze de boală justificate în mod corespunzător.\n\n\n\n\nPentru solicitanții care locuiesc singuri, neintegrați într-o unitate de conviețuire, este necesar să \nfi trăit independent de părinți cel puțin trei ani înainte de depunerea cererii\n.\n\n\nÎn cazul unităților de conviețuire, să fi fost formate cu cel puțin un an înaintea solicitării.\n\n\nSă fi fost solicitate anterior toate prestațiile la care se putea avea dreptul.\n\n\nSă fie înregistrat în căutarea unui loc de muncă, dacă solicitantul este șomer în momentul solicitării.\n\n\nÎndeplinirea condițiilor de vulnerabilitate economică \nstabilite pentru lipsa de venituri sau bunuri suficiente:\n\n\n\n\n– când media lunară totală a veniturilor anuale corespunzătoare anului precedent ale persoanei beneficiare sau ale totalului de membri ai unității de conviețuire este mai mică cu cel puțin 10 euro decât suma lunară a venitului garantat prin prestația care corespunde în funcție de modalitatea de calcul și numărul de membri ai unității de conviețuire;\n\n\n– salariile sociale, veniturile minime de inserție sau subvențiile similare de asistență socială acordate de comunitățile autonome nu vor fi calculate ca venit;\n\n\n– practic, toate tipurile de venituri ale unei unități de conviețuire sunt considerate ca venituri preexistente, cu excepția burselor, a ajutorului pentru locuințe sau a ajutoarelor sociale acordate de comunitățile autonome.\n\n\nÎn general, vor fi luate în considerare veniturile obișnuite și nu cele punctuale.\n\n\nPentru recunoașterea prestației se va ține cont de veniturile anului imediat anterior, deși, pentru a analiza și soluționa situațiile de vulnerabilitate generate de pandemia COVID-19, poate fi luată în considerare și situația veniturilor din anul 2020.\n\n\nCereri pentru lipsa de venituri adresate în 2020. \nÎn mod excepțional, și atunci când nu sunt beneficiari ai prestațiilor sau subvențiilor pentru șomaj, în scopul exclusiv al calculului veniturilor, cererile pot fi depuse până la 31 decembrie 2020 în cazurile de vulnerabilitate economică care au apărut în cursul anului curent.\n\n\nAceasta înseamnă că, în prezent, norma \nexclude accesul la IMV prin acest mijloc pentru persoanele care beneficiază de o prestație de șomaj contributivă sau de asistență socială\n.\n\n\nPentru a acredita provizoriu îndeplinirea cerinței de venituri, se va lua în considerare partea proporțională a veniturilor pe care unitatea de conviețuire a avut-o în anul 2020, atât timp cât în anul precedent nu au depășit jumătate din limitele de venit net stabilite în general pentru unitățile de conviețuire menționate anterior și ale căror venituri nu depășesc limitele pentru întreaga unitate de conviețuire cu mai mult de 50 la sută în 2019, în termenii stabiliți în Decretul- Regal lege 20/2020.\n\n\nÎn acest caz, datele conținute în fișierele și bazele de date de la securitate socială care permit verificarea situației menționate pot fi luate ca referință de venit pentru anul 2020 sau, în lipsa acestora, cele care apar în declarația pe propria răspundere.\n\n\nNu vor fi îndeplinite condițiile de vulnerabilitate economică: \n\n\n\n\ndacă persoana beneficiară este proprietară de bunuri, reprezentând o sumă egală sau de trei ori mai mare decât suma corespunzătoare garantată pentru venitul minim vital pentru un beneficiar individual. În calcularea bunurilor, reședința obișnuită a proprietarului și a unității de conviețuire sunt excluse;\n\n\nîn cazul unităților de conviețuire, se va înțelege că această cerință nu este îndeplinită atunci când componenții sunt proprietari de active cu o valoare egală sau mai mare decât valoarea IMV-ului corespunzător;\n\n\nde asemenea, vor fi excluse de la accesul la venitul minim vital, indiferent de valoarea activelor, beneficiarii individuali sau persoanele care sunt integrate într-o unitate de conviețuire în care oricare dintre membrii săi este administrator al unei societăți comerciale;\n\n\ncând beneficiarul individual este proprietar de bunuri cu o valoare egală sau de trei ori mai mare decât suma corespunzătoare garantată pentru venitul minim vital pentru un beneficiar individual;\n\n\nîn cazul unităților de conviețuire (UC), se înțelege că această cerință nu este îndeplinită atunci când membrii sunt proprietari de bunuri evaluate cu o valoare egală sau mai mare decât valoarea IMV-ului corespunzător.\n\n\n\n\nLimitele de venit stabilite sunt rezumate în următorul tabel:\n\n\n\n\nCompatibilitatea IMV cu alte venituri. \nIMV este compatibil cu \nveniturile minime acordate de comunitățile autonome\n, astfel încât IMV se va stabili pentru unitățile de conviețuire care îndeplinesc cerințele, iar comunitățile autonome vor putea completa aceste venituri, în modul în care consideră că este adecvat.\n\n\nSunt avute în vedere \nstimulente pentru ocuparea forței de muncă\n, atunci când titularul prestației nu are un loc de muncă și îl găsește, devine lucrător independent sau, în cazul în care este angajat, atunci când salariul crește (valoarea prestației acordate ca IMV va fi redusă cu o sumă mai mică). În acest caz, trebuie anunțată Securitatea Socială.\n\n\nCuantumul IMV: \n\n\nCuantumul IMV-ului va fi egal cu diferența dintre veniturile unității de conviețuire și veniturile garantate în funcție de numărul de persoane care o compun.\n\n\n\n\nAutor: Ambasada României în Regatul Spaniei\n\n\nFoto: famdif.org",
        "author": null,
        "date": "2020-07-06T17:58:50+02:00",
        "category": "Spania",
        "url": "https://occidentul-romanesc.com/conditiile-si-documentele-necesare-pentru-a-beneficia-de-venitul-minim-vital-imv-in-spania/",
        "region": "Spania"
    },
    {
        "title": "Confederația Patronală Concordia pledează pentru includerea României în Schengen – Dezbateri la întâlnirea BusinessEurope din Madrid",
        "content": "Confederaţia Patronală Concordia susține aderarea rapidă a României la spațiul Schengen în cadrul Consiliului Preşedinţilor BusinessEurope de la Madrid\n\n\nConfederaţia Patronală Concordia\n, prin preşedintele său, \nDan Şucu\n, a pledat cu fermitate pentru aderarea rapidă a României la spațiul Schengen în cadrul Consiliului Preşedinţilor BusinessEurope desfășurat la Madrid. Acest apel vine într-un moment semnificativ, deoarece Piața Unică împlinește anul acesta 30 de ani, iar consolidarea acesteia este o prioritate pentru oamenii de afaceri europeni.\n\n\nLa reuniunea cu regele Spaniei, \nFelipe IV\n, vicepreședintele Comisiei Europene, \nMargaritis Schinas\n, și viceprim-ministrul Spaniei, \nNadia Calvino\n, Confederaţia Patronală Concordia a adus în prim plan necesitatea aderării României la spațiul Schengen cât mai repede. \nDan Şucu\n a subliniat că existența unei piețe unice autentice nu poate fi realizată fără participarea României și Bulgariei în Schengen. Omologii din Austria au fost solidari în sprijinirea acestei cauze, oferindu-și întregul sprijin pentru aderarea rapidă a României.\n\n\n\n\nPe parcursul discuțiilor, s-a pus accent și pe necesitatea creșterii competitivității industriale a Europei, pentru a nu fi în umbra Washingtonului sau Beijingului. Confederaţia Patronală Concordia se bazează pe președinția spaniolă a Uniunii Europene pentru a acționa în acest sens în următoarele șase luni.\n\n\nTotodată, în cadrul conferinței organizate de Confederaţia spaniolă a organizațiilor de afaceri (CEOE), \nBusinessEurope\n a identificat cinci domenii-cheie de acțiune pentru a se asigura că ambițiile de creștere economică în Uniunea Europeană sunt transpuse în rezultate concrete.\n\n\nAcestea includ un cadru mai suplu de reglementare pentru companiile europene, consolidarea Pieței Unice, asigurarea aprovizionării cu energie la prețuri competitive, abordarea deficitului de competențe și facilitarea inovării, precum și sprijinirea reformelor pentru a crește productivitatea Europei și deschiderea de noi oportunități pe piețele internaționale pentru companiile europene.\n\n\nDan Şucu\n, președintele Confederaţiei Patronale Concordia și proprietarul Mobexpert, subliniază importanța unei reglementări mai flexibile și a armonizării normelor în cadrul Pieței Unice europene, eliminând barierele care îngreunează extinderea activităților companiilor în alte state membre. De asemenea, energia la prețuri accesibile și tranziția către o economie cu emisii reduse sunt elemente esențiale pentru competitivitatea și sustenabilitatea Europei. În plus, o forță de muncă bine pregătită și parteneriate solide între actorii sociali sunt esențiale pentru a atinge obiectivele de creștere și dezvoltare ale Uniunii Europene.\n\n\nConfederaţia Patronală Concordia\n continuă să susțină interesele României în cadrul BusinessEurope și să colaboreze cu partenerii europeni pentru consolidarea economiei europene și promovarea valorilor comune.\n\n\nA consemnat: Occidentul Românesc",
        "author": null,
        "date": "2023-06-21T06:25:11+02:00",
        "category": "Spania",
        "url": "https://occidentul-romanesc.com/confederatia-patronala-concordia-pledeaza-pentru-includerea-romaniei-in-schengen-dezbateri-la-intalnirea-businesseurope-din-madrid/",
        "region": "Spania"
    },
    {
        "title": "Congresul Mondial de Studii despre Orientul Apropiat se va desfășura la Sevilia în perioada 17 – 22 iulie 2018",
        "content": "Istoricul Silvana Rachieru participă la Congresul Mondial de Studii despre Orientul Apropiat\n\n\nReprezentanța Institutului Cultural Român de la Madrid susține participarea istoricului Silvana Rachieru la cea de-a V-a ediție a Congresului Mondial de Studii despre Orientul Apropiat, care se va desfășura la Sevilia în perioada 17 – 22 iulie 2018, se precizează într-un comuncat ICR.\n\n\nÎn data de 18 iulie, Silvana Rachieru va prezenta lucrarea „From the Bad Turk to the Good Ottoman: Sultan’s Diplomatic Representatives and their Reception in the Romanian Society” („De la „Turcul cel Rău” la „Otomanul cel Bun”: reprezentanții diplomatici ai sultanului și recepția acestora în societatea românească) în secțiunea „Beyond the ‘Great Powers’: Foreign Relations, Secondary States and the Ottoman Empire in the Modern Age”.\n\n\nÎn ziua următoare, cercetătorul român va lua parte la întâlnirea de lucru a grupului de istorie diplomatică a Imperiului Otoman alături de Hakeem Naim (Universitatea din California), Aviv Derri (Universitatea din New York), John K. Bragg (Universitatea din New Jersey), Pinar Odabasi Tasci (Universitatea din Akron), Giampaolo Conte (Universitatea Roma 3), Yavuz Tuyloglu (Universitatea din Sussex), Tobias Völker (Universitatea din Hamburg), Berna Kamay (Universitatea Boğaziçi), Houssine Alloul (Universitatea din Antwerp) și Darina Martykánová (Universitatea Autónoma din Madrid), aceasta din urmă fiind și coordonatoarea grupului.\n\n\nSilvana Rachieru este în prezent lector universitar la Facultatea de Istorie a Universității din Bucuresti. Doctor în istorie al aceleiași instituții universitare cu o teză intitulată \nRelatii româno-otomane 1878-1908\n, Silvana Rachieru este specialistă in istorie socială și diplomatică sud-est europeană modernă, cu un interes special în istoria Imperiului Otoman în “lungul secol al XIX-lea”, publicând numeroase studii și articole în România și în străinătate dedicate relațiilor diplomatice româno-otomane după 1878, perspectivei otomane asupra modernizării Vechiului Regat și istoriei moderne de gen în România.\n\n\nCongresul Mondial de Studii despre Orientul Apropiat, organizat de Universitatea din Sevilia și Fundația Tres Culturas, își propune prezentarea, analizarea și divulgarea celor mai recente studii în domeniu.\n\n\nLa ediția din acest an s-au înscris peste 3.000 de participanți, din peste 70 de țări,  dintre care profesori, cercetători, studenți interesați în temele ce vor fi prezentate.\n\n\nDetalii suplimentare puteți obține la:\n\n\nInstitutul Cultural Român de la Madrid\n\n\nicrmadrid@icr.ro\n\n\nTelefon: +34 917 589 566\n\n\nhttp://www.icr.ro/madrid/\n\n\nFacebook: \nIcrMadrid\n; \nInstituto Cultural Rumano",
        "author": null,
        "date": "2018-07-16T18:47:24+02:00",
        "category": "Spania",
        "url": "https://occidentul-romanesc.com/congresul-mondial-de-studii-despre-orientul-apropiat-se-va-desfasura-la-sevilia-in-perioada-17-22-iulie-2018/",
        "region": "Spania"
    },
    {
        "title": "Consiliul Turismului și al călătoriilor din Spania solicită demiterea imediată a lui Fernando Simón",
        "content": "Consiliul Turismului și al călătoriilor din Spania, care reprezintă cei mai importanți oameni de afaceri și profesioniști din sectorul turistic, a criticat dur discursul directorului Centrului de coordonare a situațiilor de urgență în domeniul sănătății, Fernando Simón, cu privire la restricțiile impuse de alte țări în călătoriile turiștilor spre Spania, și a solicitat Guvernului de la Madrid demiterea sa imediată.\n\n\nOrganizația a explicat astăzi, 28 iulie, într-o declarație pentru RTVE că, membrii acesteia sunt „profund” indignați de discursul pe care Fernando Simón l-a susținut luni, 27 iulie, discurs în care a mulțumit Belgiei și Regatului Unit pentru descurajarea călătoriilor spre Spania a turiștilor din aceste țări, deoarece se reduce riscul îmbolnăvirilor cu coronavirus importate.\n\n\nÎn mod similar, s-a pronunțat în ceea ce privește carantina de 14 zile pe care Regatul Unit a impus-o tuturor cetățenilor britanici care au fost în Spania și se întorc acasă.\n\n\nAceste evaluări au fost criticate de Consiliul Turismului, care consideră că Simón „sărbătorește astfel ruina sectorului”. Turismul este motorul economic al Spaniei și reprezintă aproape 13% din PIB și 13% din forța de muncă a țării.\n\n\nConsiliul Turismului consideră că declarațiile epidemiologului „sunt deja total intolerabile”. Consiliul a reamintit că, dacă nu se iau măsuri imediate, paralizia sectorului turistic poate însemna pierderea a peste 90.000 de milioane de euro la sfârșitul lunii septembrie, dar ar putea ajunge la pierderi de până la 120.000 de milioane de euro și distrugerea a aproximativ 1, 5 milioane de locuri de muncă la sfârșitul anului 2020.\n\n\nA consemnat: Zoe Stoleru Martí\n\n\nFoto: AFE",
        "author": null,
        "date": "2020-07-28T14:46:36+02:00",
        "category": "Spania",
        "url": "https://occidentul-romanesc.com/consiliul-turismului-si-al-calatoriilor-din-spania-solicita-demiterea-imediata-a-lui-fernando-simon/",
        "region": "Spania"
    },
    {
        "title": "Consolidarea legăturilor comerciale româno-spaniole: Misiune economică în Barcelona și Palma de Mallorca",
        "content": "În perioada \n21-26 martie 2024\n, \nAmbasada României în Spania\n, în colaborare cu \nConsulatul General al României la Barcelona\n și cu sprijinul \nconsulului onorific al României în Insulele Baleare\n, \nAlexandru George Lazăr\n, a organizat o misiune economică în Spania, cu focus pe \nBarcelona\n și \nPalma de Mallorca\n. Scopul principal al acestei inițiative a fost sprijinirea companiilor românești în extinderea pe piața spaniolă, facilitarea cooperării cu firmele spaniole și crearea de punți economice între cele două țări.\n\n\nLa această misiune economică s-au alăturat organizații ale mediului de afaceri din România, precum Federația Patronatelor din Industria Ospitalității (FPIOR), RESTO Constanța, RePatriot, Romanian Business Leaders, Asociația Energie Inteligentă (AIE), alături de alte companii individuale, formând o delegație reprezentativă de aproximativ 30 de antreprenori români. Domeniile reprezentate au inclus IT/software, turism/HORECA, energie verde și retail.\n\n\nParticipanții au avut oportunitatea de a interacționa direct cu mediul de afaceri din cele două destinații prin întâlniri cu organizații relevante, lideri de piață și antreprenori locali, pentru discuții despre potențiale colaborări comerciale, investiții și schimburi de know-how. Conferințele dedicate oportunităților de investiții din România și promovării oportunităților de cooperare economică cu Spania, găzduite de Foment de Treball la Barcelona și Camera de Comerț Mallorca la Palma, au oferit platforme importante pentru dezvoltarea relațiilor comerciale.\n\n\nDe asemenea, delegația a avut întrevederi cu reprezentanți guvernamentali și instituționali din Catalonia și Insulele Baleare, pentru o mai bună înțelegere a realităților economice și a mediului de afaceri local. Vizitele instituționale la diverse organisme guvernamentale și la instituții locale, precum și reuniunile tematice cu reprezentanți ai diverselor sectoare economice, au contribuit la consolidarea legăturilor între România și Spania.\n\n\nAceastă misiune economică a fost apreciată ca extrem de productivă și inspiratoare, creând oportunitatea de a întâlni lideri din diverse sectoare ale economiei și de a explora oportunități captivante pentru colaborare și investiții. Prin consolidarea legăturilor comerciale între România și Spania, această acțiune contribuie la promovarea dialogului intercultural și la dezvoltarea relațiilor economice bilaterale.\n\n\nInformații și imagini: Ambasada României la Madrid",
        "author": null,
        "date": "2024-04-03T08:55:04+02:00",
        "category": "Spania",
        "url": "https://occidentul-romanesc.com/consolidarea-legaturilor-comerciale-romano-spaniole-misiune-economica-in-barcelona-si-palma-de-mallorca/",
        "region": "Spania"
    },
    {
        "title": "Consulat itinerant în Castilia și León în perioada 2 – 4 martie 2023",
        "content": "Pentru a veni în întâmpinarea cetățenilor români rezidenți sau aflați temporar în provinciile din nord-vestul Spaniei, o echipă a \nConsulatului General al României la Madrid\n se va deplasa în comunitatea autonomă \nCastilia și León\n (Castilla y León) pentru a oferi servicii și asistență consulară cetățenilor români aflați în zonă, se precizează într-un comunicat.\n\n\nAcțiunea se va desfășura în \norașul León\n în cadrul centrului civic \nCentro Cívico León Oeste – Crucero, Avenida de la Magdalena nr. 1\n, cod poștal 24009, iar asistența și serviciile oferite se vor efectua după următorul program:\n\n\n\n\nîn data de \n2 martie 2023\n, între orele \n14:00 – 18:00\n;\n\n\nîn data de \n3 martie 2023\n, între orele \n09:00 – 17:00\n;\n\n\nîn data de \n4 martie 2023\n, între orele \n09:00 – 16:00\n.\n\n\n\n\nVor fi efectuate următoarele \nservicii consulare\n:\n\n\n\n\npașapoarte electronice;\n\n\ntitluri de călătorie;\n\n\nprocuri pentru cartea de identitate;\n\n\neliberare adeverință de cazier judiciar.\n\n\n\n\nImportant!\n\n\n\n\nLista documentelor necesare pentru fiecare serviciu consular poate fi consultată pe \neconsulat.ro.\n\n\nPlata serviciilor consulare se va putea efectua numai cu cardul bancar.\n\n\nConsulatul itinerant va funcționa doar pe baza programărilor prealabile.\n\n\nProgramările pot fi solicitate până la data de 24 februarie 2023, prin completarea formularului electronic următor: \nhttps://forms.gle/mNTS6faJFk4DrHjY9\n.\n\n\nCererile primite vor fi analizate individual, iar persoanele înscrise vor fi contactate în vederea completării dosarului și stabilirii programării.\n\n\nSolicitările sosite după data de 24 februarie 2023 nu vor fi luate în considerare!\n\n\nNu se fac programări telefonice!\n\n\n\n\nComunicat: Ambasada României în Regatul Spaniei\n\n\nFoto: quora.com",
        "author": null,
        "date": "2023-02-20T14:45:16+02:00",
        "category": "Informații",
        "url": "https://occidentul-romanesc.com/consulat-itinerant-in-castilia-si-leon/",
        "region": "Spania"
    },
    {
        "title": "Consulat itinerant în Insulele Baleare, în perioada: 25-29 octombrie 2022",
        "content": "O echipă a \nConsulatului General al României la Barcelona\n, se va deplasa în \nPalma de Mallorca\n, în perioada \n25-29 octombrie 2022\n, pentru a furniza servicii și asistență consulară cetățenilor români rezidenți în Insulele Baleare.\n\n\nVor fi efectuate următoarele SERVICII CONSULARE:\n\n\n\n\nacte notariale (procuri, declarații, obțineri acte extrajudiciare etc.);\n\n\npreluare dosare pentru prima carte de identitate minorilor care au împlinit vârsta de 14 ani;\n\n\nînscrieri certificate de stare civilă;\n\n\ntitluri de călătorie;\n\n\npașapoarte electronice.\n\n\n\n\nSe vor respecta cu strictețe condițiile sanitare impuse de autoritățile spaniole iar plata serviciilor consulare se va efectua exclusiv cu card bancar.\n\n\nServiciile consulare în Consulatul itinerant vor fi efectuate EXCLUSIV pe baza programărilor prealabile.\n\n\nProgramările pot fi solicitate exclusiv la adresa \nbarcelona.itinerant@mae.ro\n până la \n14 octombrie 2022\n. Solicitările sosite după această dată nu vor fi luate în considerare!\n\n\nMesajul prin care solicitați programare trebuie să conțină OBLIGATORIU:\n\n\n– numele și prenumele;\n\n\n– serviciul consular solicitat;\n\n\n– un număr de telefon la care puteți fi contactat;\n\n\n– documente atașate: documentul dvs. de identitate și orice alt document necesar în vederea obținerii serviciului consular dorit (informații pentru fiecare serviciu consular sunt disponibile pe site la adresa: \nhttp://barcelona.mae.ro/node/485\n).\n\n\nFiecare persoană care solicită un serviciu consular urmează să primească pe e-mail confirmarea datei, orei și a locației la care urmează să se prezinte.\n\n\nATENȚIE! NU se vor face programări telefonice!\n\n\nComunicat: Consulatul Onorific al României în Insulele Baleare",
        "author": null,
        "date": "2022-10-01T17:45:02+02:00",
        "category": "Informații",
        "url": "https://occidentul-romanesc.com/consulat-itinerant-in-insulele-baleare-in-perioada-25-29-octombrie-2022/",
        "region": "Spania"
    },
    {
        "title": "Consulat itinerant în Insulele Canare în perioada 22-29 octombrie 2022",
        "content": "Ambasada României la Madrid\n anunță efectuarea unui consulat itinerant în Insulele Canare! Astfel, în perioada \n22-29 octombrie 2022\n, o echipă a Consulatului General al României la Madrid se va deplasa în Insulele Canare (Tenerife și Gran Canaria) pentru a furniza servicii și asistență consulară cetățenilor români aflați în aceste zone ale Spaniei.\n\n\nConsulatul itinerant se va desfășura după următorul \nprogram\n:\n\n\n– 22 – 25 octombrie 2022 – Adeje/ Tenerife\n\n\nLocația\n: în curs de confirmare\n\n\n– 27 – 29 octombrie 2022 – Gran Canaria\n\n\nLocația\n: Consulatul Onorific al României în Insulele Canare, Calle Alférez Quintana Suarez, n. 18, \nTelde – Las Palmas\n\n\nConsulatul itinerant va funcționa în exclusivitate pe baza programărilor prealabile, se precizează în comunicat.\n\n\nProgramările pot fi solicitate până la data de \n10 octombrie 2022\n, prin completarea formularului electronic următor: \nhttps://forms.gle/KgDeHLoYW7ug2Wj98\n.\n\n\nCererile primite vor fi analizate individual, iar persoanele înscrise vor fi contactate în vederea completării dosarului și stabilirii programării. Solicitările sosite după data de 10 octombrie 2022 nu vor fi luate în considerare!\n\n\nImportant\n: NU se fac programări telefonice!\n\n\nVor fi efectuate următoarele servicii consulare:\n\n\n\n\nacte notariale (procuri, declarații, adeverințe consulare, obțineri acte extrajudiciare etc.);\n\n\npreluare dosare prima Carte de Identitate pentru minorii care au împlinit vârsta de 14 ani;\n\n\ntranscriere acte de stare civilă;\n\n\ntitluri de călătorie;\n\n\npașapoarte electronice.\n\n\n\n\nLista documentelor necesare pentru fiecare serviciu consular poate fi consultată aici: \nhttps://madrid.mae.ro/node/485\n. Plata serviciilor consulare se va realiza exclusiv cu cardul bancar!\n\n\nComunicat și foto: Ambasada României în Regatul Spaniei",
        "author": null,
        "date": "2022-09-16T07:09:22+02:00",
        "category": "Informații",
        "url": "https://occidentul-romanesc.com/consulat-itinerant-in-insulele-canare-3/",
        "region": "Spania"
    },
    {
        "title": "Consulat itinerant în Insulele Canare în perioada 17-24 octombrie 2020",
        "content": "O echipă a Secției Consulare a Ambasadei României în Regatul Spaniei se va deplasa în Insulele Tenerife și Gran Canaria, în perioada 17-24 octombrie 2020, pentru a furniza servicii și asistență consulară cetățenilor români aflați în zonă.\n\n\nPROGRAM\n:\n\n\n– \n17, 18, 19, 20 octombrie 2020: Tenerife\n\n\nLocația: ESCUELA DE SEGURIDAD Y CONVIVENCIA – AULA 7, Calle Beneharo s/n, Las Nieves, Tenerife\n\n\n– \n22, 23, 24 octombrie 2020: Gran Canaria\n\n\nLocația: CONSULATUL ONORIFIC AL ROMÂNIEI ÎN INSULELE CANARE, Alférez Quintana Suarez, nr. 18, Telde, Las Palmas\n\n\nVor fi efectuate următoarele SERVICII CONSULARE:\n\n\n• acte notariale (procuri, declarații, adeverințe consulare, obțineri acte extrajudiciare etc.);\n\n\n• preluare dosare prima Carte de Identitate pentru minorii care au împlinit vârsta de 14 ani;\n\n\n• înscrieri acte stare civilă;\n\n\n• titluri de călătorie;\n\n\n• pașapoarte electronice.\n\n\nSe vor respecta cu strictețe condițiile sanitare impuse de autoritățile spaniole, precum: distanța de siguranță, folosirea OBLIGATORIE a măștilor, plată exclusiv cu card bancar.\n\n\nÎn contextul situației excepționale generate de pandemia de COVID 19 și date fiind restricțiile impuse de autoritățile spaniole, Consulatul itinerant va funcționa EXCLUSIV pe baza programărilor prealabile.\n\n\nCetățenii interesați pot solicita programare EXCLUSIV online la adresa de e-mail \nmadrid.itinerant@mae.ro\n până miercuri, 7 octombrie 2020, orele 17.00.\n\n\nMesajul prin care solicitați programare trebuie să conțină:\n\n\n• numele și prenumele\n\n\n• serviciul consular solicitat\n\n\n• un număr de telefon la care puteți fi contactat\n\n\n• locația unde vă veți prezenta (Tenerife sau Gran Canaria)\n\n\n• atașați documentul dvs. de identitate și orice alt document necesar în vederea obținerii serviciului consular dorit (verificați lista pe \nhttps://madrid.mae.ro/node/485\n )\n\n\nFiecare persoană care solicită un serviciu consular urmează să primească pe email confirmarea datei, orei și locului în care are programarea.\n\n\nNu se vor efectua programări telefonice!",
        "author": null,
        "date": "2020-09-23T19:58:52+02:00",
        "category": "Informații",
        "url": "https://occidentul-romanesc.com/consulat-itinerant-in-insulele-canare-in-perioada-17-24-octombrie-2020/",
        "region": "Spania"
    },
    {
        "title": "Consulat itinerant în Insulele Canare în perioada 22-29 aprilie 2023",
        "content": "O echipă a Consulatului General al României la Madrid se va deplasa în perioada 22-29 aprilie 2023, în Insulele Canare (Tenerife și Gran Canaria) pentru a furniza servicii și asistență consulară cetățenilor români aflați în zonă, se precizează într-un comunicat.\n\n\nAcțiunea consulară se va desfășura după următorul program:\n\n\n\n\n22-25 aprilie 2023\n – Tenerife, Locația: în curs de confirmare – Adeje – Tenerife;\n\n\n27-29 aprilie 2023\n – Gran Canaria, Locația: Consulatul Onorific în Insulele Canare, Calle Alférez Quintana Suarez, n. 18, Telde – Las Palmas.\n\n\n\n\nConsulatul itinerant va funcționa EXCLUSIV pe baza programărilor prealabile.\n\n\nProgramările pot fi solicitate până la data de \n10 aprilie 2023\n, prin completarea formularului electronic următor: \nhttps://forms.gle/ZWNXvvJCQv5RRwDa6\n.\n\n\nCererile primite vor fi analizate individual, iar persoanele înscrise vor fi contactate în vederea completării dosarului și stabilirii programării.\n\n\nSolicitările sosite după data de 10 aprilie 2023 nu vor fi luate în considerare!\n\n\nATENȚIE! NU se fac programări telefonice!\n\n\nVor fi efectuate următoarele SERVICII CONSULARE:\n\n\n\n\npașapoarte electronice;\n\n\nacte notariale (procuri, declarații, adeverințe consulare, obțineri acte extrajudiciare etc.);\n\n\npreluare dosare prima Carte de Identitate pentru minorii care au împlinit vârsta de 14 ani;\n\n\ntranscriere acte de stare civilă;\n\n\ntitluri de călătorie.\n\n\n\n\nLista documentelor necesare pentru fiecare serviciu consular poate fi consultată aici: \nhttps://madrid.mae.ro/node/485\n.\n\n\nPlata serviciilor consulare se va realiza exclusiv cu cardul bancar.",
        "author": null,
        "date": "2023-03-22T14:54:03+02:00",
        "category": "Informații",
        "url": "https://occidentul-romanesc.com/consulat-itinerant-in-insulele-canare-in-perioada-22-29-aprilie-2023/",
        "region": "Spania"
    },
    {
        "title": "Consulat itinerant în Insulele Canare în perioada 9 – 16 octombrie 2021",
        "content": "O echipă a Secției Consulare a Ambasadei României în Regatul Spaniei se va deplasa în Insulele Tenerife și Gran Canaria, în perioada 9-16 octombrie 2021, pentru a furniza servicii și asistență consulară cetățenilor români aflați în zonă. Aceste servicii se vor desfășura după următorul program:\n\n\n\n\n09 – 12 octombrie 2021\n: Tenerife, în incinta Escuela de Seguridad y Convivencia, Aula 7, Calle Beneharo s/n, Las Nieves, Tenerife;\n\n\n14 – 16 octombrie 2021\n: Gran Canaria, în cadrul Consulatului Onorific al României în Insulele Canare, Calle Alférez Quintana Suarez, nr. 18, Telde, Las Palmas.\n\n\n\n\nVor fi efectuate următoarele servicii consulare:\n\n\n\n\nacte notariale (procuri, declarații, adeverințe consulare, obținere acte extrajudiciare etc.);\n\n\npreluare dosare prima carte de Identitate pentru minorii care au împlinit vârsta de 14 ani;\n\n\nînscrieri acte stare civilă;\n\n\ntitluri de călătorie;\n\n\npașapoarte electronice.\n\n\n\n\nImportant!\n\n\nSe vor respecta cu strictețe condițiile sanitare impuse de autoritățile spaniole, precum: distanța de siguranță, folosirea OBLIGATORIE a măștilor, plată exclusiv cu card bancar.\n\n\nÎn contextul situației excepționale generate de pandemia de Covid-19 și date fiind restricțiile impuse de autoritățile spaniole, Consulatul itinerant va funcționa EXCLUSIV pe baza programărilor prealabile.\n\n\nMesajul prin care solicitați programarea trebuie să conțină:\n\n\n\n\nnumele și prenumele;\n\n\nserviciul consular solicitat;\n\n\nun număr de telefon la care puteți fi contactat;\n\n\nlocația unde vă veți prezenta (Tenerife sau Gran Canaria);\n\n\natașați documentul dumneavoastră de identitate și orice alt document necesar în vederea obținerii serviciului consular dorit (verificați lista pe \nhttps://madrid.mae.ro/node/485\n ).\n\n\n\n\nCetățenii interesați pot solicita programare EXCLUSIV online la adresa de e-mail: \nmadrid.itinerant@mae.ro\n până vineri, 01 octombrie 2021, orele 17.00. Solicitările sosite după această data nu vor fi luate în considerare. Fiecare persoană care solicită un serviciu consular urmează să primească pe e-mail confirmarea datei, orei și locului în care are programarea.\n\n\nATENȚIE! NU se fac programări telefonice.",
        "author": null,
        "date": "2021-09-28T08:53:35+02:00",
        "category": "Informații",
        "url": "https://occidentul-romanesc.com/consulat-itinerant-in-insulele-canare-in-perioada-9-16-octombrie-2021/",
        "region": "Spania"
    },
    {
        "title": "Consulat itinerant organizat la Málaga pe 11 iunie 2022",
        "content": "Consulatul General al României la Sevilla\n anunță organizarea unui consulat itinerant la Málaga, sâmbătă, 11 iunie a.c., în intervalul orar 10:00 – 18:00, în cadrul căruia se vor oferi servicii și asistență consulară cetățenilor români aflați în regiune.\n\n\nPentru a beneficia de aceste servicii, cetățenii interesați vor solicita o programare la adresa de e-mail: \nsevilla.itinerant@mae.ro\n până cel târziu la data de \n27 mai 2022\n.\n\n\nVor fi efectuate următoarele servicii consulare:\n\n\n\n\nPașapoarte simple electronice;\n\n\nTitluri de călătorie;\n\n\nActe notariale (procuri, declarații);\n\n\nActe de stare civilă (înscrieri certificate de naștere, înscrieri certificate de căsătorie, înscrieri certificate de deces);\n\n\nEliberarea pașaportului, dacă ați verificat pe site \nhttps://sevilla.mae.ro/cauta-pasaport \n\n\n\n\nși apare că este disponibil pentru ridicare.\n\n\nMesajul prin care solicitați programarea trebuie să conțină următoarele date:\n\n\n\n\nNume și prenume;\n\n\nServiciu consular solicitat;\n\n\nNumăr de telefon la care puteți fi contactat;\n\n\nDocumentul dumneavoastră de identitate, precum și alte acte necesare obținerii serviciului consular dorit (pentru aceasta vă sugerăm să verificați lista de documente de pe portalul \nhttps://econsulat.ro/\n\n\n\n\nDacă deja aveți cereri în \nwww.econsulat.ro\n și doriți să vă programați/reprogramați pentru consulatul itinerant de la Málaga, în textul mesajului prin care solicitați programarea, trebuie să precizați numărul cererii (PE 0000).\n\n\nFiecare solicitant de servicii consulare urmează să primească pe email informații privind data și ora programării.\n\n\nTrebuie să trimiteți un singur email!\n\n\nNU se fac programări telefonice!\n \n\n\nImportant!\n\n\nEste necesar să dețineți la dumneavoastră:\n\n\n– toate actele în original;\n\n\n– pentru solicitările de înscriere a actelor de stare civilă este necesar să prezentați documentele în original + fotocopii ale documentelor;\n\n\n– formularul pe care îl veți primi pe mail să fie completat;\n\n\n– taxa de 59 de euro (pentru pașaport) se va achita doar în numerar.\n\n\nÎnainte de a participa la consulatul itinerant asigurați-vă că dețineți toate documentele necesare în\n ORIGINAL\n!\n\n\nCererile care respectă criteriile comunicate vor fi programate în ordinea primirii.\n\n\nConfirmarea programării va fi făcută, în timp util, pe e-mail și va conține ziua și ora, precum și formularele ce trebuie printate/completate/semnate.\n\n\nPersoanele ale căror cereri nu vor putea fi programate, vor primi un e-mail în acest sens.",
        "author": null,
        "date": "2022-05-18T09:12:15+02:00",
        "category": "Informații",
        "url": "https://occidentul-romanesc.com/consulat-itinerant-organizat-la-malaga-pe-11-iunie-2022/",
        "region": "Spania"
    },
    {
        "title": "CG al României la Madrid continuă eforturile de consolidare a relațiilor de cooperare cu autoritățile din Insulele Canare",
        "content": "În continuarea vizitei de lucru în Insulele Canare, \nConsulul General al României la Madrid\n, \nFlorea Tiberiu Trifan\n, însoțit de Consulul Onorific al României în Insulele Canare, \nAlina Râmaru\n, s-a întâlnit, joi, 18 aprilie 2024, cu reprezentantul guvernului spaniol în teritoriu, \nAnselmo Pestana Padrón\n.\n\n\nDiscuțiile dintre cei doi oficiali au subliniat importanța consolidării colaborării între instituțiile din cele două state, evidențiind nevoia crescută de a spori profilul și implicarea comunității românești în regiunea Insulelor Canare. Un accent deosebit a fost pus pe dezvoltarea mediului asociativ și antreprenorial al comunității românești, în vederea promovării culturii și identității românești în această zonă geografică.\n\n\nUn alt aspect discutat a fost rolul crucial al Consulatului Onorific al României în Insulele Canare în consolidarea prezenței și a influenței României în teritoriu. Acest consulat a fost recunoscut drept un punct de referință esențial atât pentru autorități, cât și pentru cetățenii români rezidenți, oferindu-le acestora sprijin și asistență în diferite aspecte legate de viața cotidiană și integrarea în societatea spaniolă.\n\n\n\n\nConsulul General, \nFlorea Tiberiu Trifan\n a exprimat, de asemenea, intenția autorităților române de a iniția proiecte concrete destinate consolidării și întăririi comunității românești din Gran Canaria, precum și de a identifica noi oportunități de colaborare la nivel teritorial.\n\n\nÎntr-o notă de recunoștință, Consulul General al României la Madrid a transmis mulțumiri autorităților locale pentru sprijinul acordat, inclusiv în contextul organizării viitoarelor scrutine electorale. A fost subliniată disponibilitatea autorităților locale de a pune la dispoziție sedii pentru secțiile de votare, facilitând astfel participarea cetățenilor români la procesul democratic.\n\n\nAceastă întâlnire reprezintă un pas important în direcția consolidării relațiilor de cooperare între România și Insulele Canare și în sprijinul comunității românești din regiune, reflectând angajamentul continuu al Consulatului General al României la Madrid în promovarea intereselor și valorilor românești în străinătate.\n\n\nA consemnat: Occidentul Românesc\n\n\nInformații și foto: CG al României la Madrid",
        "author": null,
        "date": "2024-04-26T04:29:14+02:00",
        "category": "Spania",
        "url": "https://occidentul-romanesc.com/consulatul-general-al-romaniei-la-madrid-continua-eforturile-de-consolidare-a-relatiilor-de-cooperare-cu-autoritatile-din-insulele-canare/",
        "region": "Spania"
    },
    {
        "title": "Consulatul General al României la Madrid implicat în lupta împotriva violenței de gen",
        "content": "Coordonatoarea Consulatului General al României la Madrid\n, \nAnamaria Almășan\n, a condus a treia ediție a \nZilei Consulatelor\n, eveniment desfășurat la sediul \nUnității de Asistență acordată Familiei și Femeilor\n (UFAM) din cadrul Poliției spaniole. Acest eveniment a marcat o continuare a angajamentului României în lupta împotriva violenței de gen și a reprezentat un moment important de colaborare între Corpul Consular din Madrid și autoritățile spaniole.\n\n\nUnul dintre punctele culminante ale evenimentului a fost prezentarea \nGhidului privind drepturile victimelor violenței de gen\n,\n disponibil în limbile\n română\n, \nengleză\n, \nfranceză\n, \narabă\n și \nucraineană\n. Această inițiativă reflectă angajamentul ferm al consulatului în a furniza informații esențiale și sprijin victimelor violenței de gen, indiferent de limba vorbită.\n\n\nSesiunea a fost onorată de prezența distinșilor vorbitori, printre care \nMaría Cristina Marí García\n, Comisar-șef al UFAM, \nElena Palacios\n – inspector șef, \nCarmen Pavon de Paula\n – expert pe tema violenței de gen, și \nDecanul CC Madrid\n. Cu sprijinul atașatului de interne din cadrul Ambasadei României în Spania, aceștia au adus în discuție subiecte importante legate de prevenirea și combaterea violenței de gen.\n\n\n\n\nAproximativ 30 de consuli generali și consuli din toate colțurile lumii au participat la eveniment, reprezentând \nCorpul Consular din Madrid\n. Comisarul-șef UFAM a apreciat colaborarea strânsă cu Corpul Consular și a evidențiat bunele practici dezvoltate în colaborarea cu Consulatul General al României, subliniindu-l ca un model de urmat.\n\n\nConsulatul General al României la Madrid a transmis mulțumiri pentru sprijinul continuu oferit de UFAM, atât în relația cu diplomația română, cât și cu celelalte oficii consulare acreditate la Madrid. Diplomatul român, \nAnamaria Almășan\n a subliniat importanța colaborării și a evidențiat bunele practici, cum ar fi sesiunile de formare pentru personalul CG Madrid, informarea online pentru reprezentanții tuturor cultelor de limbă română din Spania, documentul consular integrat în rețeaua Poliției spaniole și ghidul privind drepturile victimelor violenței de gen.\n\n\nAceastă acțiune face parte din seria de reuniuni și vizite instituționale organizate de Consulatul General al României pentru Corpul Consular și consolidează angajamentul în cadrul Pactului de stat spaniol pentru violența de gen, care include colaborarea cu oficiile consulare străine acreditate în Spania în materie de prevenire și combatere a violenței de gen.\n\n\nConsulatul General al României la Madrid\n rămâne dedicat promovării drepturilor și securității femeilor, continuând să dezvolte parteneriate eficiente pentru eradicarea violenței de gen.",
        "author": null,
        "date": "2023-12-07T17:58:30+02:00",
        "category": "Informații",
        "url": "https://occidentul-romanesc.com/consulatul-general-al-romaniei-la-madrid-implicat-in-lupta-impotriva-violentei-de-gen/",
        "region": "Spania"
    },
    {
        "title": "Consulatul General al României la Madrid lansează înscrierile pentru Alegerile din 2024",
        "content": "Consulatul General al României la Madrid\n pune accentul pe desfășurarea în cele mai bune condiții a alegerilor din 2024, considerându-le o prioritate majoră. În acest context, implicarea activă a comunității românești din Spania în procesul electoral reprezintă un element esențial pentru asigurarea dreptului de vot al cetățenilor români.\n\n\nPentru a facilita participarea cetățenilor români la alegerile pentru Parlamentul European din 9 iunie 2024, Consulatul General al României la Madrid lansează \nprocesul de înscriere pentru membrii secțiilor de votare propuse în circumscripția sa.\n\n\nCetățenii români interesați să se implice în organizarea alegerilor pot completa \nformularul de înscriere\n până cel târziu marți, \n7 mai 2024\n (inclusiv). Este important de menționat că lista secțiilor de votare organizate în străinătate va fi comunicată cu cel puțin 30 de zile înainte de ziua votării.\n\n\nPrin completarea \nformularului\n, cetățenii români își manifestă intenția de a participa ca membri în comisiile de votare din localitățile lor.\n\n\nConsulatul General al României la Madrid încurajează toți cetățenii români eligibili să se implice activ în acest proces democratic, asigurând astfel o desfășurare corectă și transparentă a alegerilor.\n\n\nA consemnat: Occidentul Românesc\n\n\nSursă: Consulatul General al României la Madrid",
        "author": null,
        "date": "2024-05-01T03:24:33+02:00",
        "category": "Politică",
        "url": "https://occidentul-romanesc.com/consulatul-general-al-romaniei-la-madrid-lanseaza-inscrierile-pentru-alegerile-din-2024/",
        "region": "Spania"
    },
    {
        "title": "Consulatul General al României la Sevilla – Ziua studentului român",
        "content": "Ziua studentului român\n, o modalitate de a te regăsi aproape de România chiar și la mii de kilometri distanță.\n\n\nÎn incinta Universității din Sevilla (US), s-a desfășurat, joi, 3 noiembrie 2022, Ziua studentului român, un eveniment dedicat studenților, acțiune care reprezintă un mod de interacționare și descoperire a României din punct de vedere lingvistic, cultural, istoric, turistic și bineînțeles, din punctul de vedere al potențialului țării noastre ca destinație de studii.\n\n\nÎn paralel cu derularea evenimentului, în incinta Centrului de Inițiative Culturale al Universității Sevilla (CICUS), a fost prezentată expoziția fotografică \n„Satul românesc – oameni și meșteșuguri”\n, a artistului român \nSorin Onișor\n.\n\n\n\n\nInițiativa oficiului consular s-a născut din dorința de cunoaștere reciprocă a studenților români și spanioli, aceștia putând deveni punți de legătură între România și Spania, consolidând, și la nivel universitar, prietenia ce leagă cele două țări.\n\n\nEvenimentul a fost organizat de \nConsulatul General al României la Sevilla\n și \nUniversitatea din Sevilla (US)\n, în parteneriat cu Lectoratul de Limbă Română din cadrul US și Institutul Cultural Român de la Madrid.\n\n\n\n\nActivitatea s-a încheiat cu difuzarea filmului artistic Maria, Regina României, prilej cu care am dorit să marcăm aniversarea a 100 de ani de la Încoronarea de la Alba Iulia a Suveranilor României Mari: Regele Ferdinand și Regina Maria (15 octombrie 1922).\n\n\nComunicat și foto: Consulatul General al României la Sevilla",
        "author": null,
        "date": "2022-11-07T08:02:59+02:00",
        "category": "Cultură",
        "url": "https://occidentul-romanesc.com/consulatul-general-al-romaniei-la-sevilla-ziua-studentului-roman/",
        "region": "Spania"
    },
    {
        "title": "Consulatul României la Castellón de la Plana: Programul de lucru cu publicul în perioada 22 decembrie 2017 – 3 ianuarie 2018",
        "content": "Programul de lucru cu publicul al Consulatului României la Castellón de la Plana pentru zilele de vineri, 22 și, respectiv, 29 decembrie 2017, va fi restrâns, și anume:\n\n\n– între orele 09:00 – 11:30 (preluare documente; cererile pentru acte notariale se depun la ghișeu, fără excepție, înainte de orele 11:00);\n\n\n– între orele 12:00 – 13:00 (numai eliberare de acte).\n\n\nPotrivit legislației în vigoare, Consulatul României la Castellón de la Plana va fi \nÎNCHIS\n în zilele de luni, \n25 decembrie\n 2017 (Crăciunul), şi de marţi, \n26 decembrie \n2017 (a doua zi de Crăciun); de asemenea, consulatul va fi închis luni, \n1 ianuarie 2018\n (Ziua Anului Nou), şi marţi, \n2 ianuarie 2018\n (a doua zi de Anul Nou).\n\n\nÎn aceste zile Consulatul României la Castellón de la Plana poate fi contactat, exclusiv pentru situații de urgență, la numărul de telefon mobil: 0034 / 677 842 467.",
        "author": null,
        "date": "2018-01-04T23:06:14+02:00",
        "category": "Spania",
        "url": "https://occidentul-romanesc.com/consulatul-romaniei-la-castellon-de-la-plana-programul-de-lucru-cu-publicul-in-perioada-22-decembrie-2017-3-ianuarie-2018/",
        "region": "Spania"
    },
    {
        "title": "Consulul General al României la Madrid întărește legăturile cu autoritățile locale din Insulele Canare",
        "content": "Aflat într-o vizită de lucru în \nInsulele Canare\n, \nConsulul General al României la Madrid\n, \nFlorea Tiberiu Trifan\n a avut o serie de întâlniri productive cu autoritățile locale pentru a consolida relațiile de cooperare și pentru a discuta problemele \ncomunității românești\n din Arhipelag.\n\n\nLuni, \n15 aprilie\n a.c., \nFlorea Tiberiu Trifan\n însoțit de \nAlina Râmaru\n, Consulul Onorific al României în Insulele Canare, s-a întâlnit cu primarul orașului Santa Cruz de Tenerife, \nJosé Manuel Bermúdez Esparza\n, directorul de Acțiuni Externe din cadrul Cabildo Tenerife, \nPedro Angel Gonzales Delgado\n, și primarul orașului Adeje, \nJosé Manuel Rodriguez Fraga\n. Principalele subiecte abordate au inclus modalități de intensificare a colaborării și de îmbunătățire a comunicării între Consulatul General la Madrid și autoritățile locale spaniole.\n\n\nO altă temă importantă pe agenda Consulului General la Madrid a fost situația și nevoile comunității românești din Insulele Canare cu reprezentanții cărora demnitarul s-a întâlnit marți, \n16 aprilie\n. Autoritățile locale și-au exprimat angajamentul pentru sprijinirea proiectelor destinate integrării comunității românești în societatea gazdă, promovării culturii românești și facilitării colaborării între teritorii. În acest context, s-a discutat și demersurile necesare pentru finalizarea procedurilor în ceea ce privește deschiderea în acest an, a unui \nconsulat de carieră în Insulele Canare\n, respectiv, în orașul \nSanta Cruz de Tenerife\n, un proiect lansat cu mult timp în urmă de către \nMinisterul Afacerilor Externe (MAE).\n\n\n\n\nConsulul General al României la Madrid, \nFlorea Tiberiu Trifan\n a exprimat recunoștința față de autoritățile locale pentru sprijinul acordat în organizarea alegerilor europarlamentare din acest an, în contextul în care, primăriile din \nSanta Cruz de Tenerife\n (zona de nord a insulei) și \nAdeje\n (zona de sud), vor pune la dispoziție sedii electorale pentru a asigura că românii din Tenerife pot vota în condiții optime la alegerile europarlamentare din \n9 iunie 2024\n. De asemenea, a felicitat reprezentanții comunității din Insulele Canare pentru integrarea exemplară și promovarea culturii românești în Arhipelag.\n\n\nInformații și foto: Occidentul Românesc",
        "author": null,
        "date": "2024-04-26T04:33:05+02:00",
        "category": "Spania",
        "url": "https://occidentul-romanesc.com/consulul-general-al-romaniei-la-madrid-intareste-legaturile-cu-autoritatile-locale-din-insulele-canare/",
        "region": "Spania"
    },
    {
        "title": "Creșterea costurilor de trai și nesiguranța îi determină pe pensionarii maghiari și polonezi să se mute în Spania",
        "content": "În contextul costurilor ridicate de trai, a prețurilor tot mai mari la locuințe și a nesiguranței crescânde din țările de origine, un număr tot mai mare de \npensionari maghiari și polonezi\n aleg să se mute în \nSpania\n, atrași de climatul mediteraneean și de un stil de viață mai accesibil.\n\n\nÎn 2024, pensia medie în Ungaria a fost de 588 de euro, cu variații semnificative între beneficiari. De exemplu, peste 24.000 de pensionari maghiari primesc lunar mai mult de 1.500 de euro. Mulți dintre aceștia, inclusiv cei care primesc pensii mai modeste, se orientează către Spania, unde costurile de trai sunt estimate a fi cu 10-15% mai mici decât în Ungaria.\n\n\nRozi Pusztai, o pensionară din \nUngaria\n care primește 770 de euro pe lună, a declarat pentru Daily News Hungary că, în Spania, cheltuielile sale sunt semnificativ mai reduse.\n „Costurile de trai sunt mai mici, iar cheltuielile pentru taxe, întreținerea mașinii, electricitate și internet nu depășesc 250-300 de euro pe lună”,\n a explicat aceasta. Pensionarii locali cred că stilul de viață spaniol le-ar putea prelungi viața cu cel puțin cinci ani.\n\n\nÎn \nPolonia\n, pe de altă parte, prețurile locuințelor continuă să crească, determinând tot mai mulți cetățeni să își investească economiile în străinătate. Spania a devenit principala destinație pentru polonezii care achiziționează imobile în afara țării. Potrivit eutoday.net, achizițiile de proprietăți în Spania au crescut substanțial, pe fondul temerilor legate de războiul din Ucraina, iar pensionarii reprezintă un procent important dintre noii proprietari.\n\n\nÎn 2022, polonezii au cumpărat aproape 3.000 de apartamente în Spania, o creștere de 161% față de 2021. Această tendință ascendentă a continuat și în 2023, cu o creștere de 18% în trimestrul al doilea față de întregul an anterior. Experții din industria imobiliară anticipează că 2024 ar putea fi un an record în privința achizițiilor poloneze în Spania.\n\n\nRadoslaw Szerszynski de la agenția Esphouses.pl subliniază că mulți dintre cei care achiziționează proprietăți în Spania sunt motivați de dorința de a se simți în siguranță, mulți exprimându-și îngrijorarea față de amenințarea rusă. În plus, alți cumpărători caută să își schimbe complet zona de locuit, preferând un mediu mai liniștit și mai stabil.\n\n\nPe lângă Spania, alte destinații populare printre polonezi includ Bulgaria, Ciprul de Nord și Croația, conform declarațiilor lui Michal Spodynek, proprietarul agenției imobiliare Goeste.\n\n\nA consemnat: Andra Mateescu Gutiérrez\n\n\nSursa și foto: eutoday.net",
        "author": null,
        "date": "2024-09-04T12:34:07+02:00",
        "category": "Spania",
        "url": "https://occidentul-romanesc.com/cresterea-costurilor-de-trai-si-nesiguranta-ii-determina-pe-pensionarii-maghiari-si-polonezi-sa-se-mute-in-spania/",
        "region": "Spania"
    },
    {
        "title": "Creșterea numărului de infracțiuni împotriva libertății sexuale: Un flagel cu impact asupra minorilor și femeilor",
        "content": "Două cazuri șocante de infracțiuni împotriva libertății sexuale au zguduit Spania în luna august a acestui an. Un bărbat a fost reținut în Badajoz pentru presupuse infracțiuni sexuale împotriva minorilor. În aceeași zi, Poliția Națională din Costa del Sol (Málaga) a anunțat că investighează o agresiune sexuală asupra unei femei. Aceste incidente subliniază cine sunt principalele victime ale acestui tip de violență, scrie El País.\n\n\nConform raportului anual privind infracțiunile împotriva libertății sexuale, femeile reprezintă 86% dintre victime. Anul trecut, acestea au depus 18.646 de plângeri, în comparație cu cele 3.092 depuse de bărbați. De asemenea, 42% dintre victimele acestor infracțiuni sunt minori. Specialista în abuzuri sexuale, \npsihologul María Calvente\n, explică faptul că adesea copiii nu realizează ce li se întâmplă, iar desenul sau poveștile relatate de aceștia devin indicii pentru detectarea abuzului.\n\n\nDeși raportul arată o scădere procentuală a infracțiunilor sexuale asupra minorilor, numărul victimelor nu a scăzut. Dimpotrivă, în 2023 s-au înregistrat 848 de plângeri în plus față de 2022, totalizând 9.185 de victime minore. Acestea sunt, în continuare, cel mai afectat grup de vârstă de la debutul acestor statistici în 2017, depășind numărul tinerilor cu vârste cuprinse între 18 și 30 de ani.\n\n\nRaportul Ministerului de Interne detaliază 10 tipuri de infracțiuni, de la agresiuni și abuzuri sexuale, la pornografie infantilă, prostituție, hărțuire sexuală și coruperea minorilor. În multe dintre aceste categorii, peste 80% din victime sunt sub 18 ani, atingând procente alarmante în cazuri precum promovarea prostituției online (85%) și coruperea minorilor.\n\n\nAnalizând distribuția pe gen, raportul relevă o diferență semnificativă: 8 din 10 minori agresați sexual sunt fete. Cel mai comun delict este abuzul și agresiunea sexuală, care afectează 4.330 de fete și 875 de băieți. În cazul fetelor, gravitatea situației crește, cu 1.261 de victime ale violului, în timp ce doar 154 de băieți au suferit abuzuri.\n\n\nÎn ceea ce privește captarea victimelor prin intermediul internetului, o preocupare tot mai mare este folosirea platformelor de tip rețea socială, cum ar fi Onlyfans, unde se normalizează schimbul de materiale pornografice contra cost. Aceste spații digitale devin porți de intrare în prostituție, afectând în special tinerele fete.\n\n\nImpactul abuzului sexual asupra minorilor persistă în viața adultă. Mulți dintre pacienții adulți ai psihologului clinic \nMaría Torres\n suferă de tulburări de personalitate, depresie sau anxietate, având la bază traume din copilărie legate de abuzuri sexuale. De asemenea, există cazuri de suicid sau autovătămare în urma abuzurilor.\n\n\nEste semnificativ faptul că 7 din 10 agresiuni au fost comise de persoane necunoscute victimei, dar când infractorul este din cercul familial, impactul este devastator. \nPsihologul María Calvente\n subliniază că abuzurile intrafamiliale duc la o eroziune gravă a valorilor morale, afectând comportamentul social și emoțional al victimei.\n\n\nÎn 2023\n, \n13.767 de persoane au fost arestate pentru infracțiuni sexuale\n, 93% dintre acestea fiind bărbați. Mai mult de jumătate dintre infractori erau cetățeni \nspanioli (63%)\n, dar în intervalul de vârstă 31-40 de ani, jumătate dintre infractori proveneau din afara Spaniei, cu \nMaroc\n, \nColumbia\n și\n România \nca principale surse de infractori.\n \n\n\nFenomenul abuzurilor sexuale prin intermediul internetului a înregistrat 1.866 de cazuri în 2023, majoritatea implicând victime minore. Aproximativ 39% dintre aceste infracțiuni au fost legate de pornografia infantilă. Acest raport evidențiază gravitatea și complexitatea infracțiunilor sexuale, subliniind necesitatea unor măsuri mai stricte pentru protecția minorilor și a femeilor.\n\n\nA consemnat: Mircea Fluieraș – Occidentul Românesc\n\n\nSursă informații și foto: El País",
        "author": null,
        "date": "2024-08-27T18:05:29+02:00",
        "category": "Spania",
        "url": "https://occidentul-romanesc.com/cresterea-numarului-de-infractiuni-impotriva-libertatii-sexuale-un-flagel-cu-impact-asupra-minorilor-si-femeilor/",
        "region": "Spania"
    },
    {
        "title": "Creșterea popularității călătoriilor cu trenul în Europa",
        "content": "Europa\n se află într-o perioadă de transformare majoră în ceea ce privește transportul. Din ce în ce mai mulți europeni aleg trenul ca mijloc principal de deplasare, fie pe rute de mare viteză, fie prin rețeaua de trenuri de noapte, care continuă să se extindă în aproape întreaga Uniune Europeană, cu excepția Spaniei. Cu toate că Spania și-a concentrat resursele pe dezvoltarea infrastructurii de mare viteză, alte părți ale Europei prioritizează conectivitatea și sustenabilitatea.\n\n\nCălătorind de la \nMadrid\n la \nPraga\n, observăm cum trenul devine un simbol al viitorului transportului în Europa, oferind o opțiune curată și rapidă. Persoane ca Rébecca Hagège, o pariziancă de 33 de ani, au adoptat acest mijloc de transport din dorința de a reduce impactul asupra mediului. Hagège și alți călători își exprimă dorința pentru mai multe trenuri de noapte și prețuri mai accesibile, subliniind necesitatea unor soluții alternative la avion și autoturisme.\n\n\nCriza energetică din 2022 a impulsionat Uniunea Europeană să accelereze dezvoltarea unei rețele feroviare continentale adevărate. De la Bruxelles până la Paris și Praga, trenurile de noapte și cele de mare viteză câștigă din ce în ce mai mulți adepți, în special în rândul tinerilor, care văd în acest mod de transport o soluție la schimbările climatice.\n\n\nÎn timp ce țări precum Elveția și Franța domină în utilizarea trenurilor, cu distanțe parcurse de mii de kilometri anual de locuitorii lor, alte regiuni, precum Peninsula Iberică, rămân în urmă în ceea ce privește conexiunile internaționale de tren. Cu toate acestea, avântul luat de trenurile de noapte în restul continentului promite să aducă schimbări importante în viitorul apropiat.\n\n\nEuropa pare hotărâtă să se urce în tren, cu un potențial uriaș de reducere a emisiilor de CO2, și să îmbrățișeze un viitor mai sustenabil și mai confortabil pentru călătorii săi.\n\n\nA consemnat: Andra Mateescu Gutiérrez\n\n\nSursa și foto: ABC",
        "author": null,
        "date": "2024-08-28T17:53:37+02:00",
        "category": "Spania",
        "url": "https://occidentul-romanesc.com/cresterea-popularitatii-calatoriilor-cu-trenul-in-europa/",
        "region": "Spania"
    },
    {
        "title": "Crimă șocantă în Palma de Mallorca: Român acuzat de uciderea fostei partenere în prezența fiicei lor de doi ani",
        "content": "Un bărbat român în vârstă de 40 de ani a fost adus, vineri, 13 decembrie 2024,  în fața unui judecător al Tribunalului pentru Violență în Familie din Palma de Mallorca, Spania, fiind acuzat că și-a înjunghiat mortal fosta parteneră, o femeie spaniolă de 32 de ani, în prezența fiicei lor de doi ani. Instanța urmează să decidă dacă acesta va fi arestat preventiv.\n\n\nContextul crimei\n\n\nTragedia s-a petrecut marți după-amiază, 10 decembrie 2024, pe o stradă intens circulată din cartierul Coll d’en Rabassa, Palma de Mallorca. Potrivit presei spaniole, bărbatul și-a convins fosta parteneră să se întâlnească sub pretextul că dorește să-și ia rămas bun, afirmând că plănuia să plece din oraș. Deși femeia obținuse anterior un ordin de protecție împotriva agresorului, iar acesta purta o brățară electronică de monitorizare, dispozitivul nu s-a activat, deoarece victima nu avea receptorul necesar.\n\n\nMomentul atacului\n\n\nÎn timpul întâlnirii, românul a atacat-o pe femeie cu un cuțit, aplicându-i multiple lovituri în față, gât și alte părți ale corpului, în timp ce aceasta se afla pe scaunul pasagerului dintr-un autoturism Peugeot 107. În timpul altercației, mașina a lovit un alt vehicul oprit la semafor. Fetița cuplului, aflată în vehicul, a fost rănită ușor și transportată la spital, fiind ulterior externată.\n\n\nIntervenția autorităților\n\n\nDupă comiterea crimei, agresorul a fugit, dar a fost prins rapid de poliție și reținut. Acesta și-a recunoscut faptele în fața anchetatorilor. Poliția Națională Spaniolă a recuperat și arma crimei, un cuțit folosit în atac.\n\n\nVineri, 13 decembrie 2024, bărbatul a fost adus încătușat în fața judecătorului, însoțit de trei polițiști. Având capul plecat și fața acoperită, acesta a fost escortat sub măsuri stricte de securitate.\n\n\nReacții oficiale\n\n\nPremierul spaniol Pedro Sánchez a condamnat ferm crima, exprimându-și solidaritatea cu familia și prietenii victimei: \n„Toată dragostea mea față de familia și prietenii femeii ucise în Mallorca, victimă a violenței sexiste”.\n Mesajul său a fost publicat pe rețeaua de socializare X (fostul Twitter).\n\n\nMinistrul Egalității, Ana Redondo, a reiterat angajamentul guvernului spaniol de a eradica violența de gen din societate: \n„Nu există cuvinte pentru asemenea orori”\n. Ea a subliniat necesitatea unor măsuri urgente pentru prevenirea unor astfel de tragedii.\n\n\nConsecințe legale și sociale\n\n\nCazul a generat o undă de șoc în Spania, readucând în discuție eficiența măsurilor de protecție pentru victimele violenței domestice. Organizațiile pentru drepturile femeilor au organizat proteste și au cerut o mai bună implementare a sistemelor de monitorizare.\n\n\nAncheta continuă, iar judecătorul va decide în curând măsurile preventive care se impun împotriva agresorului.\n\n\nA consemnat: Mircea Fluieraș – Occidentul Românesc\n\n\nInformații și foto: La Gaceta",
        "author": null,
        "date": "2024-12-14T14:24:05+02:00",
        "category": "Spania",
        "url": "https://occidentul-romanesc.com/crima-socanta-in-palma-de-mallorca-roman-acuzat-de-uciderea-fostei-partenere-in-prezenta-fiicei-lor-de-doi-ani/",
        "region": "Spania"
    },
    {
        "title": "Criminalitatea informatică în creștere – Una din șase infracțiuni se comite online",
        "content": "Criminalitatea informatică\n continuă să înregistreze o creștere rapidă și constantă în Regatul Spaniei. Potrivit datelor recente furnizate de Ministerul de Interne și preluate de către EL PAÍS, numărul infracțiunilor comise prin intermediul internetului a crescut cu 22% în perioada ianuarie-noiembrie 2022 față de aceeași perioadă a anului precedent, și cu 31% în comparație cu primele 11 luni ale anului 2020. Această tendință ascendentă este consistentă și atunci când se compară cu cifrele din anii anteriori, cu o creștere de 82% față de 2019 și chiar de 440% față de 2016.\n\n\nElvira Tejada\n, \nprocuror specializat în Criminalitate Informatică\n, subliniază că această creștere este inevitabilă, având în vedere dependența tot mai mare a societății de mediul online. Într-un interval de patru ani, procentul de infracțiuni cibernetice raportate a crescut de la 10% la aproximativ 17% din totalul infracțiunilor cunoscute. Frauda informatică se situează în fruntea listei, reprezentând 88% din infracțiunile comise online în perioada menționată. Metode precum \nphishing, smishing, vishing\n și \nspoofing\n au devenit tot mai răspândite și sofisticate, profitând de evenimente precum Black Friday sau Valentine’s Day, când tranzacțiile online ating cote maxime.\n\n\nÎn timp ce cifrele oficiale arată o creștere semnificativă a infracțiunilor cibernetice, inspectorii de poliție recunosc că acestea reprezintă doar vârful aisbergului, mulți dintre infractorii cibernetici rămânând nepedepsiți. Dark web-ul, anonimatul online și utilizarea criptomonedelor facilitează activitățile infracționale, făcând investigațiile și pedepsirea acestora mai dificile.\n\n\nPe lângă fraudele financiare, procurorii subliniază importanța combaterii altor tipuri de infracțiuni cibernetice, cum ar fi atacurile asupra sistemelor informatice și producția de pornografie infantilă, care deseori nu sunt reflectate în statistici. Având în vedere dificultatea investigațiilor și clarificarea acestor cazuri, autoritățile încurajează raportarea tuturor incidentelor pentru a contracara eficient fenomenul.\n\n\nÎntr-un context în care criminalitatea informatică continuă să evolueze și să se diversifice, cetățenii sunt îndemnați să adopte măsuri de precauție online similare celor din viața reală și să raporteze orice activitate suspectă autorităților competente. Conștientizarea și colaborarea între instituții și comunitatea online sunt esențiale în lupta împotriva acestei forme de criminalitate în creștere.\n\n\nA consemnat: Mircea Fluieraș – OR\n\n\nInformații și foto: EL PAÍS",
        "author": null,
        "date": "2024-03-11T13:14:07+02:00",
        "category": "Spania",
        "url": "https://occidentul-romanesc.com/criminalitatea-informatica-in-crestere/",
        "region": "Spania"
    },
    {
        "title": "Cristina Florea: Îmbunătățirea condițiilor de muncă și securitate socială a angajaților la domiciliu (empleados de hogar) în Spania",
        "content": "Guvernul Spaniei\n a aprobat, la 6 septembrie 2022, \nDecretul Regal lege pentru îmbunătățirea condițiilor de muncă și securitate socială a angajaților la domiciliu\n (empleados de hogar), legislație care reglementează dreptul de cotizare pentru șomaj și de acordare de ajutoare pentru această categorie de lucrători.\n\n\nCei peste o jumătate de milion de angajați la domiciliu vor avea dreptul să cotizeze și să primească prestația pentru șomaj și ajutoarele care se acordă după finalizarea prestației contributive, condiționate de cotizare, în special ajutorul pentru șomerii cu vârsta de peste 52 de ani. De asemenea, această categorie de angajați urmează să facă parte din Regimul General al sistemului spaniol de securitate socială.\n\n\nÎn acest context, am solicitat un interviu doamnei \nCristina Florea\n, atașat pentru probleme de muncă și sociale în cadrul \nAmbasadei României în Regatul Spaniei\n.\n\n\nDe ce este important ca cetățenii români din Spania, care lucrează în sectorul domestic, să cotizeze la sistemul de Asigurări Sociale?\n\n\nCristina Florea\n:\n Dacă lucrează legal și conform contractului cotizează la sistemul de securitate socială, lucrătorii din sectorul domestic pot beneficia de toate drepturile și de protecția oferită de sistem: în principal asigurare de sănătate în sistemul public, pensie, iar începând de la 1 octombrie 2022 și de prestația contributivă și ajutoarele pentru șomaj.\n\n\nCare sunt reglementările Decretului Regal nr. 16/ 2022, din 6 septembrie 2022, pe înțelesul celor interesați, pentru îmbunătățirea condițiilor de muncă și securitate socială a angajaților la domiciliu \n(\nempleados de hogar)\n \nîn Regatul Spaniei?\n\n\nCristina Florea\n: Decretul Regal lege 16/ 2022 stabilește, cu caracter de noutate, în primul rând obligația angajatorilor de a cotiza pentru șomaj și pentru lucrătorii care își desfășoară activitatea în sectorul domestic. Astfel, dacă angajații din această categorie demonstrează că au cotizate un minim de 360 zile pentru șomaj în ultimii șase ani, pot beneficia de perioada minimă de acordare a șomajului, respectiv 4 luni, în caz contrar putând opta pentru ajutorul pentru șomaj care se acordă în caz de cotizare insuficientă.\n\n\nÎn afară de dreptul de a obține prestația pentru șomaj, se prevăd și alte drepturi importante ce vor fi reglementate prin noua lege: respectarea perioadelor de odihnă și de concediu și desființarea posibilității de concediere arbitrară, care permitea angajatorului să concedieze lucrătorul fără a motiva încetarea contractului.\n\n\nSe reglementează câteva situații concrete care pot justifica posibilitatea de concediere, fiind vorba de o situație specifică, în care angajatorul nu este o întreprindere, ci o persoană particulară:\n\n\n\n\nreducerea veniturilor familiei sau creșterea cheltuielilor gospodăriei;\n\n\nmodificarea necesităților familiei care justificau prezența angajatului la domiciliu;\n\n\nun comportament al angajatului care să justifice pierderea încrederii angajatorului.\n\n\n\n\nVor fi puse în aplicare și politici de formare și acreditare a lucrătorilor la domiciliu. De asemenea, se va crea o Comisie de Studiu pentru îmbunătățirea protecției acestei categorii în cazul bolilor profesionale specifice activităților desfășurate majoritar de către femei.\n\n\nCare sunt obligațiile angajatorului în raport cu munca la domiciliu a unui angajat? \n\n\nCristina Florea\n: Începând cu data de \n1 octombrie 2022\n intră în vigoare obligația angajatorului de a cotiza pentru angajatul la domiciliu pentru șomaj și pentru FOGASA (Fondul de Garanție Salarială). Decretul Regal lege stabilește și obligația angajatorilor de a cotiza și pentru lucrătorii care își desfășoară activitatea pentru mai puțin de 60 ore/ lună, eliminându-se posibilitatea, devenită neoficial obligație, ca afilierea, înscrierea contractului sau alte formalități similare să fie făcute de către lucrător.\n\n\nNoile reglementări legislative din 6 septembrie 2022 se referă la condițiile de muncă și securitate socială ale angajaților la domiciliu (\nempleados de hogar)\n.\n\n\nCare sunt drepturile acestei categorii de angajați, în condițiile în care au un contract de muncă semnat cu angajatorul și care sunt drepturile celor care nu dețin un contract de muncă?\n\n\nCristina Florea\n: Drepturile acestei categorii de angajați sunt toate cele enumerate anterior cu privire la sănătate, șomaj și pensie. A lucra fără contract de muncă înseamnă a lucra la negru, ca atare persoanele care lucrează fără a deține un contract de muncă nu beneficiază de drepturi legale.\n\n\nDacă angajatul este concediat, iar \nangajatorul nu este solvabil, cine va achita indemnizațiile pentru șomaj ale angajatului?\n\n\nCristina Florea\n: În caz de concediere, dacă angajatorul se va dovedi a fi insolvent, indemnizațiile pentru șomaj ale angajaților la domiciliu vor fi plătite din Fondul de Garanție Salarială (FOGASA).\n\n\nCare sunt condițiile care trebuie îndeplinite pentru obținerea prestației pentru șomaj, în situația în care lucrătorul din sectorul domestic deține un contract de muncă?\n\n\nCristina Florea\n: Condiții ce trebuie îndeplinite pentru obținerea prestației:\n\n\n\n\nsolicitanții să fie înregistrați în baza de date a Serviciului Public de Ocupare ca persoane aflate în căutare de loc de muncă;\n\n\nsă fie înregistrați sau într-o situație asimilată înregistrării în orice regim de cotizare la sistemul de securitate socială spaniol (se prevede trecerea la regimul general de cotizare al acestei categorii);\n\n\nsă demonstreze că au cotizat un minim de 360 zile pentru șomaj în ultimii șase ani, în caz contrar putând opta pentru ajutorul care se acordă în caz de cotizare insuficientă;\n\n\nsă se afle în căutare activă de loc de muncă și să subscrie la angajamentul de reluare a activității;\n\n\nsă nu fi ajuns la vârsta care le-ar da dreptul la pensionare pentru limită de vârstă în anul respectiv (pentru anul 2022 – vârsta de 65 de ani, care permite pensionarea cu 37 de ani și jumătate de cotizare);\n\n\nsă nu primească, în același timp, si o pensie incompatibilă din partea sistemului de securitate socială spaniol;\n\n\nsă nu realizeze activități pe cont propriu sau ca angajați cu normă întreagă în contul terților (cu anumite excepții prevăzute în Programul de impulsionare a angajării).\n\n\n\n\nTextul legii poate fi consultat aici: \nAICI\n!\n\n\nUn material realizat de \nOccidentul Românesc\n\n\nFoto: \nAmbasada României în Regatul Spaniei",
        "author": null,
        "date": "2022-09-29T16:45:24+02:00",
        "category": "Articole",
        "url": "https://occidentul-romanesc.com/cristina-florea-imbunatatirea-conditiilor-de-munca-si-securitate-sociala-a-angajatilor-la-domiciliu-empleados-de-hogar-in-spania/",
        "region": "Spania"
    },
    {
        "title": "Criza locuințelor atinge punctul critic în Spania: Protest masiv la Madrid",
        "content": "Zeci de mii de persoane au ieșit în stradă în capitala Spaniei pentru a cere o soluție urgentă din partea autorităților la criza locuințelor, care afectează în mod special tinerii. Manifestanții, adunați sub sloganul „Locuința este un drept, nu un business”, au strigat împotriva speculanților imobiliari și a creșterii necontrolate a chiriilor, care îi împiedică pe tineri să se emancipeze.\n\n\nProtestatarii, majoritar tineri, au agitat chei în aer, simbolizând frustrarea lor față de prețurile exorbitante ale chiriilor din Madrid. În locul tradiționalului \n„cacerolazo” \n(bătutul în oale și tigăi), s-a apelat la \n„llaverazo”, \nsunetul cheilor scuturate, ca semn al revoltei.\n\n\nNayelhi Avilés, o studentă de 23 de ani, plătește 525 de euro pe lună pentru o cameră mică și descrie situația ca fiind abuzivă: „Proprietarii profită. Vor să-ți ceară 600 de euro pentru o cameră insalubră”, a declarat tânăra.\n\n\nPotrivit delegației guvernului, aproximativ 22.000 de persoane au participat la marșul care a pornit din Atocha și s-a încheiat pe Gran Vía. Cu toate acestea, organizatorii estimează cifre mult mai mari – Federația Asociațiilor de Vecini din Madrid vorbește de 400.000 de participanți, iar Sindicatul Chiriașilor de 100.000.\n\n\nProtestatarii cer măsuri urgente din partea guvernului central, a comunității autonome și a primăriilor, precum plafonarea chiriilor, extinderea parcului de locuințe sociale și suspendarea imediată a licențelor pentru locuințele turistice din zonele tensionate. De asemenea, manifestanții au cerut respectarea drepturilor comunităților vulnerabile, precum restabilirea electricității în Cañada Real și soluționarea demolărilor din San Fernando de Henares.\n\n\nÎn cadrul manifestării, actorul Juan Diego Botto și două locuitoare afectate de criza locuințelor au citit un manifest care a subliniat transformarea acestui drept fundamental într-o sursă de profit pentru corporații și speculatori. Manifestanții au cerut măsuri imediate, inclusiv limitarea prețurilor chiriilor, extinderea parcului de locuințe publice și oprirea evacuărilor fără alternative de cazare.\n\n\nAcțiunea din Madrid este parte a unui val mai larg de proteste care au avut loc în alte orașe spaniole, inclusiv în Insulele Canare, Barcelona și Málaga, iar mobilizările vor continua în Valencia și alte regiuni.\n\n\nAceastă demonstrație amplă ridică o întrebare esențială: va forța aceasta clasa politică să acționeze pentru a soluționa criza locuințelor, care devine din ce în ce mai acută?\n\n\nProtestul de la Madrid a fost cel mai amplu din ultimul deceniu pe tema locuințelor și a urmat un val de manifestații similare în alte zone spaniole, inclusiv în Insulele Canare, Mallorca și Barcelona.\n\n\nTinerii, cei mai afectați de criza locuințelor\n\n\nÎn Spania, 66% dintre persoanele cu vârste între 18 și 34 de ani trăiesc încă cu părinții din cauza prețurilor ridicate ale chiriilor, un procent mult mai mare decât în 2010. Prețurile au atins un nivel record în Madrid, unde chiria medie pe metru pătrat este de 20,4 euro, iar un apartament de 75 de metri pătrați costă aproximativ 1.530 de euro pe lună.\n\n\nAceastă criză a locuințelor are consecințe sociale dramatice. Potrivit unui raport al Băncii Spaniei, publicat în aprilie 2024, 40% dintre chiriași își sacrifică o parte semnificativă din venituri pentru a-și plăti locuința, iar 76% dintre spanioli întâmpină dificultăți în achiziționarea unei case.\n\n\nProtestele pentru dreptul la locuință, care au început la nivel național în urma crizei ipotecare din 2008, revin în forță, cu speranța că presiunea publică va determina autoritățile să acționeze.\n\n\nA consemnat: Mircea Fluieraș – OR\n\n\nSursă informații și foto: EL PAÍS",
        "author": null,
        "date": "2024-10-14T17:16:53+02:00",
        "category": "Spania",
        "url": "https://occidentul-romanesc.com/criza-locuintelor-atinge-punctul-critic-in-spania-protest-masiv-la-madrid/",
        "region": "Spania"
    },
    {
        "title": "Cu palmele îndreptate spre nori",
        "content": "„Cu palmele îndreptate spre nori”, de Paul Gabor\n\n\nCred că cel mai ușor lucru din lume este să stai pe balcon, noaptea tîrziu, să simți cum trece vremea pe lîngă tine și să încerci să realizezi unde te afli, de ce te afli aici și acum, unde vei merge mai departe, în ce condiții… Spania arde, incendiile din Tenerife sînt, acum, cînd scriu aceste rînduri, devastatoare. Există demenți care se bucură cînd aprind bricheta și dau foc pădurilor, caselor și vieților oamenilor din jur. Pentru ei nu este suficientă închisoarea. Trebuie inventat un nou Purgatoriu, alți diavoli, alte cazane cu smoală. Iar sufletele acestor ipochimeni să nu se poată odihni niciodată. O altă vară fierbinte este pe cale să se sfîrșească. Peninsula Iberică este sub secetă. Arșița e cumplită. Căldurile sînt insuportabile la sfîrșitul lunii august.\n\n\nDar și în aceste condiții mai există timp pentru reflecție, pentru a-ți trage sufletul și pentru a-ți lăsa mintea să zboare. Așteptăm ploile care par să nu mai ajungă pe aici, norii par să ne ocolească și să lase loc nisipului și arșiței. Visăm adăposturi, răcoare și briză. Deschidem ochii: nimic din toate astea nu se întîmplă. E doar o iluzie. Pietre încinse. Pereți care ard. Și oameni care merg pe străzi lipindu-se de ziduri.\n\n\nAprind o pipă. Caut știri din zonă și din România. Microbul nu se lasă ucis, vreau încă să mai fiu la curent cu realitatea românească. De ce? La ce-mi folosește? Cu ce mă ajută după atîția ani în străinătate? Poate doar pentru a-mi adînci starea nervoasă, gastrita și sindromul depresiv pe care îl simt din ce în ce mai aproape. Ar fi mult mai bine să mă pot detașa complet. Să uit. Să ignor. Să nu mă intereseze nimic.\n\n\nDar există un îngeraș negru în cerul gurii care îmi șoptește zilnic de pe umăr: „Știi ce s-a mai întîmplat? Ești la curent?” Și nu pot să nu deschid paginile. Nu pot să țin televizorul închis. Nu pot să-mi așez cîrpa pe ochi și să orbesc instantaneu. Femeile care mor pe stradă, în fața spitalelor, nu pot fi trecute cu vederea. Minciuna, corupția, mizeria morală, incompetența, legăturile mafiote care cimentează absolut totul în societatea românească – toate aceste aspecte nu pot fi ignorate. \n\n\nTăcerea solemnă a unui președinte absent din viața publică este jenantă, este sub orice critică. Un primar mediocru care a fost adus la Cotroceni de băieții de la Grivco a pierdut șansa de a intra în istorie pe ușa potrivită. România Educată a lui Iohannis e o glumă proastă. Examenele au ajuns niște șușanele sinistre. Politrucii din Cultură și Educație au făcut praf speranțele unui popor de a găsi o luminiță la capătul vreunui tunel, indiferent care ar fi acela.\n\n\nRevin în politică plagiatorii. Priviți-l pe Ponta: e mîndru. Va face, va drege, va pune România pe roate. Alături de extremiștii de drepta și de Ciolacu. Și de Ciucă. Și de peneliștii care fug în turmă la PSD. Moscova lucrează cu spor pe teritoriul României și face tot posibilul să o îndepărteze de Europa. Are destule cozi de topor care duc mai departe discursul lui Putin. Există foarte mulți ticăloși care visează un nou imperiu întins de la Lisabona la Marea Bering. În România au teritoriu fertil. Există mase întregi de oameni dispuși să asculte și să adere. \n\n\nExistă și astăzi din păcate, după 33 de ani de la crimele din Piața Universității, segmente de populație care au nevoie de tătuc. De un tătuc care să le dea totul. Să-i conducă pe oameni către „progres și civilizație”. Dar nu care cumva să facă ceva prin forțele proprii. Nu! Tătucul să le dea și să-i călăuzească! Pentru că ei, oamenii, merită. Doar trebuie să stea cu capetele plecate, cu gheaba îndoită și cu palma întinsă. Iar tătucul le va da case, slujbe și vacanțe. Și vouchere. Mii de vouchere. Pentru că după un an de muncă și de suferință ei merită să se odihnească pe un litoral mizerabil, scump, cu servicii indecent de proaste. Pentru că oamenii muncii, trimiși de tătuc la mare, se bat cu salvamarii și intră în valuri cînd flutură steagul roșu a pericol iminent. Pentru că tătucul le dă voie să urce pe munte în șlapi și colanți, să facă poze la urșii care caută mîncare prin containere.\n\n\nE o senzație ciudată în același timp: stau în balcon, e foarte cald, pipa scoate fumul ei dulce și nu pot să nu mă gîndesc la faptul că merităm tot ce avem. Tot ce ni se oferă. Fără excepție! Sîntem o nație cu grave carențe educaționale. Cu un spirit civic egal cu zero. Parcăm unde ne tună. Pe trotuar, pe locul altuia, pe iarbă, pe locul de joacă. Românul înjură. Scoate spume și blesteme. Înjură de mamă și de sfinți. Dar face cruce pînă-n buric atunci cînd trece pe lîngă vreo biserică înălțată din te miri ce. O nație care acceptă, tolerează și zîmbește neputincioasă în fața unei găști formată din politicieni și securiști bătrîni care fac și desfac totul în țară. \n\n\nTrecem prin tot felul de sărbători, vine vara, vacanță, trece vara, începe școala, copiii au nevoi, uităm totul și ne dedicăm nevoilor lor, mergem la serviciu, ne tîrîm de pe-o zi pe alta, intră salariul pe card. Privații scîncesc, nu le ajung banii. La stat e altceva. Sporuri, vouchere, măriri, mai o primă, mai o pensie specială. Treaba merge, poporul nu vede. Că e ocupat cu supraviețuirea.\n\n\nȘi întrebarea vine de la sine: cine e mai vinovat? Clica aceasta formată din politruci agramați, din doctori cu diplome false, din verișori, cumnați, amante și frățiori, din gineri și nepoți? Sau poporul român care ține capul în pămînt și suportă mizeriile care i se aruncă pe umeri? O fi vina împărțită echitabil între cele două tabere? Dacă da, atunci cred că e bine să nu ne mai plîngem. Deloc. Nici în fața blocului, nici la șpriț, nici pe Facebook. Ci să înghițim. Să deschidem larg gurile și să-i lăsăm pe cei care ne scuipă de zeci de ani să o facă în continuare. Dar nu cumva să-i deranjăm. Pentru că ei știu bine ce fac. Și-au desăvîrșit tehnica. Noi trebuie doar să stăm cuminți și să răbdăm cu sfințenie batjocura, minciunile și ticăloșiile lor. Și să nu uităm: să acceptăm să ne scuipe cu dezinvoltură. Pentru că ne e frică. Sîntem o nație cu frica lui Dumnezeu. Iar Dumnezeu ne-a spus, printre altele, să-i tolerăm pe nemernici la infinit. Pentru că viețile lor contează, iar ale noastre absolut deloc.\n\n\nPloaia se lasă așteptată. Între timp, ne vom împrieteni cu seceta. Și cu așteptările, din ce în ce mai lungi.\n\n\nArticol realizat de: \nPaul Gabor\n, scriitor (Tarragona, Spania)\n\nFoto: publico.es\n\n\nNota redacției\n:\n\n\n\n\nPaul Gabor\n a fost jurnalist de radio și presă scrisă în România. S-a stabilit de 22 de ani în Spania, de unde, fără să fi rupt legăturile cu cei de acasă, încă mai scrie pentru Republica și Dilema Veche. Paul este și autor de proză scurtă, cu trei volume prezente în librăriile din țară: „Negustorul de pipe”, „Rapel” și „Mediterana din mine”.  Descrierea lui în câteva cuvinte sună astfel: „Uneori acid, alteori placid, sunt un om care încearcă să-și respire porția de aer pe care i-a oferit-o planeta și trec prin viață cât pot de liniștit”. Paul Gabor a fost premiat cu Trofeul Excelenței, secțiunea Literatură, pentru întreaga sa activitate și valoroasa reprezentare a literaturii românești peste hotare, în cadrul celei de-a treia ediții a campaniei \n„Noi susținem excelența!”\n, care s-a desfășurat la Madrid, în noiembrie 2022.",
        "author": null,
        "date": "2023-08-23T12:57:05+02:00",
        "category": "Articole",
        "url": "https://occidentul-romanesc.com/cu-palmele-indreptate-spre-nori/",
        "region": "Spania"
    },
    {
        "title": "Cum obținem Certificatul de înregistrare ca cetățean al Uniunii Europene (NIE)",
        "content": "O întrebare recurentă adresată de către cetățenii români nou veniți în Spania este \ncum obținem NIE verde?\n Deși răspunsul ar trebui să fie unul simplu, dat fiind faptul că România face parte din Uniunea Europeană, la nivel practic lucrurile nu stau atât de simplu. Cei mai mulți angajatori solicită angajaților să dețină deja Certificatul de înregistrare ca cetățean al Uniunii Europene (supranumit în mod incorect și NIE, ceea ce duce la confuzii).\n\n\nPentru a lămuri câteva aspecte, voi începe prin a răspunde unor întrebări des întâlnite în activitatea profesională ca avocat:\n\n\nNIE-le expiră?\n Răspunsul este nu, în principiu. Înainte de 2007, adică înainte de a face parte România din Uniunea Europeană, se elibera un certificat format A4 care avea un termen de valabilitate de 5 ani, cu sau fără drept de muncă. Acest termen de valabilitate era prevăzut pe certificat. Dacă nu dețineți un certificat atât de vechi, nu trebuie să vă faceți griji, certificatul dumneavoastră nu expiră.\n\n\nPot lucra dacă pe NIE-le meu scrie fără drept de muncă? \nRevenind la cele spuse anterior. În momentul de față, certificatul pentru cetățenii români nu se mai eliberează cu sau fără drept de muncă, din 2007 aplicându-se prevederile europene cu privire la libera circulație a lucrătorilor pe teritoriul Uniunii Europene. Așadar, dacă pe certificatul dumneavoastră se prevede că nu aveți drept de muncă, vă recomandăm să vă schimbați certificatul pentru comoditatea dumneavoastră, nu pentru că nu ar fi valabil.\n\n\nCare este diferența dintre NIE și TIE?\n Cetățenii din Uniunea Europeană care își vor stabili reședința pe teritoriul Spaniei pentru o perioadă mai lungă de trei luni, au dreptul la Certificatul de înregistrare ca cetățean al Uniunii Europene, certificat care se obține îndeplinind condițiile prevăzute de lege pe care le voi expune ulterior. Acest certificat conține numărul de identificare de cetățean străin (número de identificación de extranjero – NIE).  TIE este un card de identitate (tarjeta de identificación de extranjero) care la rândul lui conține numărul de identificare de cetățean străin (número de identificación de extranjero – NIE), are poză, semnătură și se eliberează doar cetățenilor din afara Uniunii Europene. Aceste carduri nu se eliberează cetățenilor români și au o perioadă de valabilitate limitată. Întradevăr, există o discuție privind calitatea hârtiei folosite pentru Certificatul de înregistrare ca cetățean al Uniunii Europene, având în vedere că se distruge ușor în comparație cu cardul, însă în momentul de față nu există o soluție la această problemă, care ține de decizia autorităților spaniole.\n\n\nMi-a expirat cartea de identitate românească, mă pot identifica cu NIE?\n Răspunsul este nu, pentru că Certificatul de înregistrare ca cetățean al Uniunii Europene nu este un document cu poză. Așadar, pentru a vă identifica corect în fața instituțiilor spaniole, vi se va cere și cartea de identitate sau pașaportul în vigoare.\n\n\nCare este diferența între NIE verde și NIE alb?\n Diferența constă în îndeplinirea condițiilor privind eliberarea Certificatului de înregistrare ca cetățean al Uniunii Europene. Certificatul alb este un certificat provizoriu, cu un termen de valabilitate în general de trei luni, deși pe unele nu se prevede data de expirare. Acest certificat se solicită în baza unei oferte de muncă, pentru a încheia contractul de muncă și apoi se poate solicita Certificatul verde.\n\n\nSe poate face contractul de muncă fără NIE? \nSigur că da, se poate. Cu documentul de identitate românesc se poate încheia contractul de muncă, după care puteți solicita Certificatul de înregistrare ca cetățean al Uniunii Europene. Așadar, dacă angajatorul vă solicită Certificatul verde sau vă motivează că nu vă face contract pentru că nu aveți Certificatul, informați-l despre această posibilitate, iar în cazul în care lucrați fără forme legale (la negru) și nu dorește să vă încheie contract, puteți sesiza Inspecția Muncii.\n\n\nAm pierdut NIE-le, pot cere un duplicat?\n Puteți solicita un duplicat doar dacă dovediți din nou că îndepliniți condițiile inițiale care au dus la a avea dreptul de a solicita Certificatulul de înregistrare ca cetățean al Uniunii Europene inițial. Aceasta implică și condiția cea mai importantă: aceea de a avea venituri suficiente/loc de muncă și asigurare medicală. De asemenea, vi se va cere să prezentați o plângere la poliție privind pierderea documentului.\n\n\nCare este diferența între Certificat de înregistrare ca cetățean al Uniunii Europene și Certificat de înregistrare ca cetățean al Uniunii Europene permanent?\n Dacă ați avut reședința pe teritoriul Spaniei continuată în ultimii 5 (cinci) ani și puteți dovedi acest lucru cu Certificatul de înscriere în evidențele Primăriei (Empadronamiento), și, de asemenea, îndepliniți condițiile care au dus la eliberarea primului certificat (privind locul de muncă/veniturile etc.) puteți solicita Certificatul permanent. Avantajul obținerii acestui certificat este că în cazul pierderii/distrugerii, atunci când solicitați un nou certificat, nu va trebui să dovediți din nou că îndepliniți condițiile privind locul de muncă sau veniturile. Aceasta însemnă că, în cazul pierderii certificatului, dacă nu lucrați, veți putea solicita fără probleme un nou certificat. Formatul certificatului este același, se adaugă doar cuvântul permanent, iar pe viitor vă poate scuti de alte neplăceri.\n\n\nAcestea fiind lămurite, voi expune condițiile generale care trebuie îndeplinite pentru a obține Certificatul de înregistrare ca cetățean al Uniunii Europene, cu mențiunea că documentele și cerințele pot varia în funcție de Comunitatea Autonomă în care faceți solicitarea, existând Comunități ca Andalucia sau Insulele Baleare unde acest Certificat se obține ușor, îndeplinind minimul de condiții sau Comunități ca Madrid, unde funcționarii sunt uneori prea exigenți.\n\n\nAșadar, pentru a obține Certificatul de înregistrare ca cetățean al Uniunii Europene trebuie îndeplinite o serie de condiții prevăzute în Ordinul PRE/1490/2012, din 9 iulie, prin care se dictează normele de aplicare ale articolului 7 din Decretul 240/2007, din 16 februarie, despre intrarea, libera circulație și reședința în Spania a cetățenilor din Statele membre ale Uniunii Europene și din alte State părți în Acordul privind Spațiul Economic European.\n\n\nÎn primul rând, trebuie să obțineți o programare accesând următorul link: \nhttps://sede.administracionespublicas.gob.es/\n, se selectează provincia și apoi se selectează procedura: Poliție – Certificatul de înregistrare ca cetățean al Uniunii Europene. Se completează datele și se solicită programarea la Secția de poliție care vă interesează.\n\n\nPentru a obține Certificatul de înregistrare ca cetățean al Uniunii Europene, trebuie să prezentați dovada achitării taxei de 12 (doisprezece) euro (Formularul EX-18 care poate fi descărcat de pe aceeași pagină), pașaportul sau cartea de identitate în vigoare și în funcție de situația personală, după caz:\n\n\n\n\nDacă lucrați ca angajat, să autorizați căutarea datelor dumneavoastră în Sistemul de Securitate socială sau să prezentați contractul de muncă, certificatul de muncă (vida laboral), certificat de la angajator sau fluturași de salariu;\n\n\nDacă lucrați ca Persoană Fizică Autorizată, trebuie să prezentați formularul de înscriere la Finanțe, dovada de înscriere în Registrul Comerțului, să autorizați căutarea datelor dumneavoastră în Sistemul de Securitate socială sau să prezentați dovada cotizării la Securitatea socială sau sisteme echivalente, și după caz, se va cere declarațiile contabile trimestriale de pe ultimul trimestru de activitate;\n\n\nDacă nu lucrați, va trebui să prezentați un certificat bancar unde se arată că există un sold în contul dumneavoastră de cel puțin 5.500 (cinci mii cinci sute) euro sau dovada că dețin proprietăți, venituri constante etc. și dovada că dețineți o asigurare privată de sănătate cu o acoperire pe tot teritoriul Spaniei. În cazul pensionarilor din alte state, se poate aduce asigurarea de sănătate din țara de origine, în Spania.\n\n\nDacă sunteți student, trebuie prezentată dovada înscrierii într-un centru școlar sau universitar spaniol, dovada deținerii unei asigurari private de sănătate sau cardul european de sănătate, precum și o declarație pe propria răspundere precum că dețineți resurse economice suficiente pentru a vă întreține pe teritoriul Spaniei pe perioada reședinței.\n\n\n\n\nAutor: Avocat Ioana Bratuleanu (Madrid) – Colaborator voluntar la Occidentul Românesc\n\n\nAvocat ICAM specializat în Drept internațional\n\n\nTelefon 0034.642.308.360\n\n\nWeb: \nwww.brilawabogados.es\n\n\nE-mail: \nsecretaria@brilawabogados.es",
        "author": null,
        "date": "2022-08-25T11:13:10+02:00",
        "category": "Articole",
        "url": "https://occidentul-romanesc.com/cum-obtinem-certificatul-de-inregistrare-ca-cetatean-al-uniunii-europene-nie/",
        "region": "Spania"
    },
    {
        "title": "Cum obținem în Spania certificatul digital sau Cl@ve",
        "content": "Criza sanitară actuală ne-a obligat să ne adaptăm condițiilor actuale de limitare a accesului la instituții, să actualizăm cunoștințele din domeniul electronic și să căutăm modalitățile de a avea acces la serviciile oferite de către instituțiile publice sau private, fără deplasare, prin intermediul Internetului.\n\n\nAstfel, solicitarea programărilor a devenit obligatorie la toate instituțiile spaniole, de cele mai multe ori se solicită identificarea serviciului care se va oferi pentru a scurta timpul de așteptare și chiar și așa, de cele mai multe ori obținerea unei programări este anevoiasă sau chiar indisponibilă.\n\n\nTocmai pentru aceste motive mulți dintre dumneavoastră au fost nevoiți să apeleze la serviciile diferitelor birouri pentru a avea acces la anumite servicii publice, însă trebuie să cunoașteți că puteți realiza aceste demersuri și singuri, prin intermediul certificatelor digitale sau a sistemului Cl@ve, atâta timp cât dispuneți de un calculator personal.\n\n\nCe este Certificatul digital?\n Certificatul digital de la Fabrica Națională de Monedă și Timbru (FNMT) a persoanelor fizice este certificarea electronică eliberată de FNMT prin care se verifică identitatea solicitantului cu datele de verificare și se acreditează astfel identitatea sa. Acest certificat este un document de identitate digital, care conține datele dumneavoastră și care vă va permite să vă identificați pe Internet și să schimbați informații cu instituțiile statului, cu garanția că doar dumneavoastră puteți avea acces la aceste informații.\n\n\nCine poate obține certificatul digital?\n Orice cetățean spaniol sau străin, major, care deține un document național de identitate spaniol sau are NIE (Număr de Identificare Străin), poate solicita și obține gratuit certificatul digital pentru a semna și dovedi identitatea pe internet.\n\n\nLa ce folosește certificatul digital?\n Certificatul digital al persoanelor fizice vă va permite să realizați în siguranță demersuri cu administrația publică și instituțiile private, prin interenet, cum ar fi:\n\n\n\n\nPrezentarea și lichidarea impozitelor;\n\n\nPrezentarea recursurilor și reclamațiilor;\n\n\nSchimbarea datelor sau înscrierea în evidența populației și locuințelor (\nempadronamiento\n);\n\n\nConsultarea amenzilor de circulație;\n\n\nConsultarea și gestionarea solicitărilor de subvenții;\n\n\nComunicarea electronică cu instituțiile;\n\n\nSemnarea electronică a documentelor și formularelor oficiale, etc..\n\n\n\n\nCum se poate obține certificatul digital?\n Există două forme pentru persoanele fizice: ca arhivă software ce se descarcă pe calculatorul dvs. sau utilizând documentul de identitate spaniol, în cazul în care sunteți cetățean spaniol.\n\n\nPentru prima variantă, trebuie să accesați pagina web \nhttps://www.sede.fnmt.gob.es/certificados/persona-fisica/obtener-certificado-software\n și să urmați cei patru pași indicați. În primul rând, trebuie să descărcați configurația software și să introduceți datele solicitate. La finalizarea acestui pas, veți primi un cod de solicitare pe adresa de e-mail indicată de dumneavoastră, care va fi solicitat în momentul în care se va verifica personal identitatea dvs. și când veți descărca certificatul. Cel de-al treilea pas consistă în verificarea identității dumneavoastră, personal, într-un birou de acreditare a identității. Astfel de birouri se găsesc la Finanțe, la Trezoreria Generală a Securității Sociale sau la Primăriile din Municipiile de care aparțineți. Programul de lucru și necesitatea programării prealabile trebuie consultate cu instituția la care vă veți prezenta. Odată verificată identitatea dumneavoastră, veți putea descărca certificatul digital utilizând codul primit pe e-mail.\n\n\nPentru o mai mare siguranță, mai ales când același dispozitiv electronic este folosit de mai multe persoane, puteți solicita cardul criptografic împreună cu dispozitivul de citire a cardului, astfel certificatul digital putând fi folosit doar în momentul în care este conectat cititorul și cardul la calculatorul folosit.\n\n\nPentru cea de-a doua variantă a certificatului electronic, în cazul în care dețineți un document de identitate spaniol electronic și dispuneți de un dispozitiv de citire card, trebuie să urmați trei pași. Este necesară descărcarea software-ului pe care îl găsiți prin accesarea acestui link: \nhttps://www.sede.fnmt.gob.es/certificados/persona-fisica/obtener-certificado-con-dnie/configuracion-previa\n, urmați pașii, veți primi pe e-mail un cod de verificare, după care veți putea descărca certificatul electronic. Pentru această variantă nu este necesară deplasarea la instituțiile competente pentru verificarea identității dvs. dat fiind că dețineți un document de identitate electronic.\n\n\nCe este Cl@ve?\n Este un sistem informatic creat pentru a facilita accesul cetățenilor la serviciile publice. Identificarea prin acest sistem se realizează prin introducerea unui nume de User și parolă, în momentul solicitării unui serviciu la orice instituție publică, evitându-se astfel crearea unor conturi personalizate la fiecare instituție publică. Însă atenție, există mai multe posibilități de identificare și fiecare dintre ele poate fi diferită în funcție de serviciul solicitat. Posibilitățile sunt stabilite de fiecare instituție în parte. Tocmai de aceea e bine de știut că certificatul digital vă oferă posibilitatea să realizați o gamă mai largă de gestiuni electronice, însă sistemul Cl@ve poate fi limitat pentru anumite gestiuni.\n\n\nExistă două tipuri de sistem Cl@ve: ocazional sau supranumit Cl@ve Pin, este un sistem prin care se permite accesul la servicii prin intermediul unei parole, cu o valabilitate limitată în timp și care poate fi reînoită ori de câte ori este nevoie, și Cl@ve permanent, un sistem care prin care se permite accesul la servicii prin intermediul unei parole, însă care nu este limitat în timp și asigurat prin emiterea unei parole de o singură utilizare care se trimite prin SMS, în cazul serviciilor oferite de Securitatea Socială.\n\n\nLa ce folosește sistemul Cl@ve? \nCa și în cazul certificatului digital, sistemul Cl@ve vă ajută să vă identificați electronic în fața instituțiilor publice care acceptă acest tip de identificare (majoritatea instituțiilor publice) și puteți realiza gestiunile de care aveți nevoie fără a fi necesară deplasarea la instituția competentă.\n\n\nCum se poate obține Cl@ve?\n Există două posibilități de obținere a datelor de acces:\n\n\n\n\nPrin scrisoare de invitație, care se solicită online pe \nhttps://www.agenciatributaria.gob.es/AEAT.sede/procedimientoini/GC27.shtml\n , scrisoare care va fi trimisă la domiciliul cu care sunteți înregistrat la autoritățile statului. În cazul în care domiciliul este incorect, va trebui ma întâi să actualizați domiciliul. Scrisoarea conține un cod de verificare care, odată obținut, trebuie reintrodus pe aceeași pagină web pentru a obține Cl@ve. Atenție însă, această metodă este una simplă, care nu vă permite accesul la toate gestiunile, dat fiind că nu se verifică identitatea dvs. în mod personal.\n\n\nA doua formă este prin prezența dvs. personală cu documente de identitate valabile la instituțiile care pot elibera astfel de certificate cum ar fi Trezoreria Națională de Securitate Socială sau Direcția de Finanțe. Această formă vă permite un acces electronic avansat, dat fiind că s-a verificat identitatea dvs. personal de către funcționarii statului.\n\n\n\n\nAutor: \nAvocat Ioana Bratuleanu (Madrid) – Colaborator voluntar la Occidentul Românesc\n\n\nAvocat ICAM specializat în Drept internațional\n\n\nTelefon 0034.642.308.360\n\n\nWeb: \nwww.brilawabogados.es\n\n\nE-mail: \nsecretaria@brilawabogados.es",
        "author": null,
        "date": "2022-08-25T11:11:17+02:00",
        "category": "Articole",
        "url": "https://occidentul-romanesc.com/cum-obtinem-in-spania-certificatul-digital-sau-clve/",
        "region": "Spania"
    },
    {
        "title": "Cum se solicită Ajutorul Extraordinar pentru persoanele care defășoară activități în serviciul domestic și de îngrijire",
        "content": "Procedura de solicitare a Ajutorului Extraordinar pentru suspendarea/încetarea activității pentru persoanele integrate în Sistemul Special al Angajaților în Serviciul Domestic al Regimului General de Securitate Socială.\n\n\nTermenul de depunere a solicitării\n \n\n\nÎncepând cu data de 5 mai până în ultima zi a lunii în care se termină starea de urgență.\n\n\nUnde pot solicita? Prin ce mijloace?\n\n\nPERSONAL\n: puteți descărca și printa formularul de solicitare și îl puteți prezenta, împreună cu documentele anexe, la orice birou de asistență pentru cetățeni (dacă se reia activitatea cu publicul) sau îl puteți trimite prin poștă, de la un oficiu poștal, către \nUnidad Subsidio Empleadas Hogar \n–  \nDirección General del Servicio Público de Empleo Estatal, Calle Condesa de Venadito Nº9, 28027-Madrid.\n Pentru a descărca și printa aplicația NU aveți nevoie de DNI electronic, certificat electronic sau \nCl@ve\n\n\nONLINE\n: Puteți depune cererea online la adresa SEDE del Servicio Público de Empleo Estatal: \nhttps://sede.sepe.gob.es/portalSede/flows/inicio\n, cu condiția să aveți DNI electronic, certificat electronic sau \nCl@ve\n.\n\n\nCum trebuie să depun cererea? De ce documente am nevoie?\n\n\nTrebuie să depuneți cererea online, accesând link-ul: \nhttps://sede.sepe.gob.es/portalSede/flows/inicio\n,  sau manual completând formularul “\nSolicitud de subsidio extraordinario sistema especial empleados del hogar (COVID-19)\n”, disponibil pe site. Este un document PDF care se poate completa online sau se poate descarca și tipări: \nhttp://www.sepe.es/HomeSepe/COVID-19/subsidio-extraordinario-personas-empleadas-hogar.html\n\n\nÎn plus, va trebui să furnizați o copie dupa un act de identitate al dumneavoastră și al angajatorului/ angajatorilor și o declarație pe propria răspundere de la angajator/angajatori, conform modelului disponibil pe site „\nDeclaración responsable de la persona empleadora de personas trabajadoras del Sistema Especial para Empleados de Hogar\n” sau o scrisoare de concediere sau dovada de la sistemul de securitate socială a încheierii contractului dumneavoastă.\n\n\nPe ce perioadă se acordă acest ajutor?\n\n\nDe la data la care, din cauza crizei Coronavirus, angajatorul dumneavoastră a suspendat/încheiat colaborarea cu dumneavoastră sau v-a redus ziua de muncă, așa cum este consemnat în Declarația pe propria răspundere, până la o lună după încheierea stării de urgență (sau până la data la care v-ați reluat activtatea cu program normal de lucru), atât timp cât se mențin condițiile necesare pentru a fi beneficiat pe toată perioada.\n\n\nCare este valoarea ajutorului?\n \n\n\nSuma va fi determinată prin aplicarea unui procent de 70%  la baza de reglementare corespunzătoare activității pe care ați încetat să o desfășurați, fără a putea depăși limita de 950 de euro (SMI), excluzând partea proporțională a plăților extraordinare.\n\n\nÎn plus, suma va depinde, de asemenea, de existența unor venituri obținute din executarea altor servicii.\n\n\nSursa: Ambasada României în Regatul Spaniei",
        "author": null,
        "date": "2020-06-18T13:05:18+02:00",
        "category": "Informații",
        "url": "https://occidentul-romanesc.com/cum-se-solicita-ajutorul-extraordinar-pentru-persoanele-care-defasoara-activitati-in-serviciul-domestic-si-de-ingrijire/",
        "region": "Spania"
    },
    {
        "title": "Cum solicităm naționalitatea spaniolă – Noutăți și soluții",
        "content": "Tot mai mulţi clienţi solicită naţionalitatea spaniolă, motivaţi de dorinţa de a scăpa de birocraţia românească atunci când solicită reînnoirea documentelor de identitate. Şi tot mai multe întrebări apar legate de această temă: trebuie prezentate veniturile atunci când solicităm naţionalitatea spaniolă? Trebui să dau examene? Ce taxe trebuie achitate? În acest articol vă voi vorbi despre condiţiile actuale ce trebuie îndeplinite la depunerea dosarului de solicitare a naţionalităţii şi mai ales despre metodele de a grăbi rezolvarea dosarului.\n\n\nCine poate solicita naţionalitatea spaniolă şi ce condiţii trebuie îndeplinite pentru a o obţine?\n Fără a repeta ceea ce s-a menţionat în alte articole pe această temă, voi rezuma în acest text cine poate solicita naţionalitatea şi condiţiile de îndeplinit, subliniind anumite particularităţi de care ne putem lovi în practică. Aşadar, naţionalitatea spaniolă poate fi solicitată de orice persoană care a avut reşedinţa continuă şi neîntreruptă pe teritoriul Spaniei, pe o perioadă de 10 ani (cazul general). Acest termen trebuie îndeplinit la depunerea solicitării de naţionalitate. Şederea neîntreruptă se referă la a nu fi părăsit teritoriul Spaniei pe perioade mai mari de 6 luni.\n\n\nPână la începutul acestui an, Direcţia Generală a Registrelor şi Notariatelor considera că pe o perioadă de 10 ani nu trebuia ca solicitantul să fi părăsit teritoriul Spaniei pe o perioadă mai mare de 6 luni în total, pe parcursul acestor ani. Acest criteriu s-a schimbat din luna februarie a acestui an, şi se poate părăsi teritoriul Spaniei în diverse rânduri, fără a depăşi perioada de 6 luni pe plecare. De exemplu, vom putea părăsi teritoriul Spaniei în decurs de 3 ani de două ori câte 5 luni şi nu vom avea nicio problemă. Termenul de şedere pe teritoriul Spaniei de 10 ani (cazul general) se reduce la 1 an pentru copii născuţi pe teritoriul Spaniei cu ambii părinţi români şi pentru soţii cetăţenilor spanioli care au un împlinit an de căsătorie.\n\n\nDocumente necesare pentru cazul general sunt: formularul pentru solicitarea naţionalităţii, Numărul de Identificare Străin (\nNIE\n), paşaportul românesc, certificatul românesc tradus, certificatul de antecedente penale din România şi din Spania, certificatul de căsătorie tradus, certificat de luare în spaţiu de la evidenţa populaţiei (\nempadronamiento\n), taxa care în momentul de faţă este de 102 euro şi diplomele de la Institutul Cervantes de promovare a celor două examene: examenul de limbă spaniolă nivel minim A2 (DELE) şi examenul de cunoştinţe constituţionale şi socioculturale.\n\n\nSe poate solicita scutirea de la examene în cazul în care solicitantul a terminat studiile Educaţiei Secundare Obligatorii (ESO) sau Bacalaureat, şi în cazul în care nu ştie să scrie nici să citească; persoanele mai în vârstă de 70 de ani şi persoanele cu o discapacitate mai mare de 65% pot solicita scutirea de la efectuarea examenelor, însă nu va fi completă. În aceste din urmă cazuri, dosarele sunt blocate pentru că încă nu s-a stabilit forma de a efectua examenele adaptate necesităţilor lor.\n\n\nDeşi se vehiculează în ultima perioadă eliminarea acestor examene, cert este că discuţiile au mai mult de un an şi până în momentul de faţă nu au fost eliminate. Termenul de înscriere la examene este destul de lung, în Madrid ajungând şi până la 2 luni.\n\n\nSubliniez din nou, având în vedere că încă există persoane care nu cunosc modificările legale aduse procedurii de solicitare a naţionalităţii, încă din anul 2015 – nu mai este necesară demonstrarea unui venit minim. Aşadar, indiferent de veniturile obţinute, se poate solicita naţionalitatea spaniolă. Toate aceste informaţii, precum şi formularele necesare pot fi găsite pe pagina web a Ministerului de Justiţie.\n\n\nProbleme speciale apar la minori, unde este necesar acordul ambilor părinţi, iar dacă aceştia ajung la un acord împreună este foarte bine, însă găsim situaţii unde părinţii sunt divorţaţi, unde nu se cunoaşte domiciliul unuia dintre părinţi sau unul dintre părinţi nu doreşte solicitarea naţionalităţii. În aceste cazuri este necesară intervenţia instanţei de judecată, pentru a pronunţa o hotărâre care să suplinească acordul celuilalt părinte.\n\n\nCum se poate prezenta dosarul de solicitare a naţionalităţii?\n Dosarul se poate depune personal la Registrul Civil din zona dvs., însă trebuie să avem în vedere că în momentul actual aceste cereri nu se mai rezolvă în format hârtie, ci electronic. Astfel, pentru solicitarea dvs. depusă personal la Registru, se va ocupa un funcţionar care în primul rând va digitaliza dosarul, iar apoi îl va trimite la Direcţia Generală a Registrelor şi Notariatelor, care la rândul ei, vă va elibera un număr de dosar cu care veţi putea verifica stadiul dosarului. În momentul de faţă, prin această metodă, de la depunere până la a avea număr de dosar, trece cel puţin un an.\n\n\nTocmai din acest motiv recomandăm clienţilor noştri să prezinte cererea electronic, prin avocat. În primul rând, odată cu depunerea dosarului se va genera automat numărul de dosar cu care vor putea verifica când doresc stadiul acestuia. Apoi, prin serviciile unui profesionist, se vor asigura că documentele prezentate sunt complete şi evită astfel viitoare solicitări din partea Ministerului şi traducerea unor acte care poate nu sunt necesare. Astfel se economiseşte timp şi bani. Având în vedere că depunerea se face electronic,  prin biroul nostru se pot prezenta dosare de pe tot teritoriul Spaniei.\n\n\nO altă variantă oferită de biroul nostru clienţilor din Madrid este prezentarea dosarului atât electronic, cât şi prin verificarea documentelor originale, prin Convenţie cu Colegiul din Madrid, eliminând astfel verificarea documentelor originale la obţinerea naţionalităţii, fiind în momentul de faţă una dintre cele mai rapide variante.\n\n\nRezolvarea ultimului dosar de naţionalitate depus de biroul nostru a durat mai puţin de 9/nouă luni, în condiţiile în care durata medie de rezolvare a dosarelor depuse electronic este de 3trei ani, iar cele prezentate personal au o durata de 4/patru ani.\n\n\nCe putem face dacă am depus cererea şi încă nu avem un răspuns?\n Termenul legal de rezolvare a dosarelor de naţionalitate este de 1/un an. Acest termen este respectat doar în cazul ultimelor dosare depuse, existând dosare mai vechi care încă nu au fost soluţionate. Dacă încă nu avem un răspuns şi a trecut termenul legal de un an de la depunerea dosarului electronic sau de la primirea numărului de înregistrare la Direcţia Generală a Registrelor şi Notariatelor (atenţie, aceasta poate însemna 2/doi ani), se poate depune o cerere de chemare în judecată prin care să se oblige Ministerul să rezolve urgent dosarul. Soluţionarea dosarului prin această metodă poate dura între 3/trei luni şi 6/șase luni, însă presupune acoperirea costurilor reprezentaţilor legali în instanţă.\n\n\nAutor: Avocat Ioana Bratuleanu (Madrid) – Colaborator voluntar la Occidentul Românesc\n\nAvocat ICAM specializat în Drept internațional\n\nTelefon 642.308.360\n\nE-mail: \nsecretaria@brilawabogados.es",
        "author": null,
        "date": "2022-08-25T11:16:42+02:00",
        "category": "Articole",
        "url": "https://occidentul-romanesc.com/cum-solicitam-nationalitatea-spaniola/",
        "region": "Spania"
    },
    {
        "title": "Cursurile de pictură și chitară pentru copii, în plină desfășurare la sediul misiunii diplomatice de la Madrid",
        "content": "Ambasada României în Regatul Spaniei\n anunță continuitatea atelierelor de chitară și pictură la sediul misiunii diplomatice, organizate pentru copiii români din zona Madridului. Cursurile de chitară se vor desfășura sub îndrumarea \nElenei Ninerică\n, iar cele pentru pictură cu sprijinul \nRoxanei Irimia\n.\n\n\n\n\nPlini de entuziasm, copiii din comunitatea de români așteaptă cu nerăbdare să vină săptămânal la ambasadă, pentru a picta sau cânta și pentru a-și revedea noii prieteni, se precizează în comunicat.\n\n\nEste extraordinar să vezi cum de la o vârstă fragedă, cei mici, dincolo de dezvoltarea spiritului artistic, sunt nerăbdători să învețe lucruri noi și dau deja dovadă de spirit de echipă, ajutându-se reciproc în desfășurarea activităților.\n\n\nComunicat și foto: Ambasada României în Regatul Spaniei",
        "author": null,
        "date": "2022-10-18T20:10:18+02:00",
        "category": "Cultură",
        "url": "https://occidentul-romanesc.com/cursurile-de-pictura-si-chitara-pentru-copii/",
        "region": "Spania"
    },
    {
        "title": "Dan Caragea: Din istoria relațiilor diplomatice și culturale româno-spaniole (VII)",
        "content": "Foto: Amedeo I, regele Spaniei\n\n\n5 iulie\n – Ambasadorul Werther [baronul Karl von Werther (1809-1894)] pleacă din Paris la Ems, unde era regele Prusiei. Bismarck roagă printr-o depeșă pe regele Prusiei să considere situația cu cât mai mult sânge rece.\n\n\nAmbasadorul Spaniei la Paris, Olozaga [Salustiano Olózaga (1805-1873)] declară că n-a fost înștiințat despre tratativele urmate cu prințul moștenitor de Hohenzollern.\n\n\n6 iulie\n – Regele Wilhelm scrie prințului Carol-Anton că nu poate înțelege cum generalul Prim [Juan Prim (1814-1870)] a comunicat ambasadorului Franței primirea de către prințul Leopold înainte de a se fi consultat Cortesele. Regele crede că emoțiunea produsă în Franța se mai poate potoli, dar regretă totuși că nu s-a ținut seamă de părerea prințului de Hohenzollern, că trebuia să se asigure înainte de toate de consimțământul Franței. Lucrul nu s-a făcut, fiindcă Prim a ținut ca totul să fie secret și Bismarck a susținut că fiecare națiune e liberă să-și aleagă regele fără să consulte altă națiune.\n\n\nLa Paris nu se mai vorbește de altceva decât de surescitarea generală contra Hohenzollernilor, a lui Bismarck și a Prusiei. La Madrid, foile oficioase spun că regența spaniolă a ales pe Leopold nu fiindcă e prinț prusian, ci fiindcă legăturile ce le are cu casa de Braganța îl pun în potrivire desăvârșită cu ideea iberică.\n\n\nPrințul Carol e într-o situație foarte grea. Strat [Ion Strat (1836-1879)] îi depeșează din Paris că și pentru România candidatura lui Leopold este primejdie mare și că prințul ar trebui să stăruiască de fratele său ca să se retragă. […] Dar, între acestea, furtuna chestiei spaniole a răsturnat totul și prințul Carol e bănuit că a conspirat cu aceia care sunt arătați ca dușmani ai Franței. Cum a auzit de aceste imputări, Strat s-a grăbit să se ducă la ducele de Gramont [Agénor de Gramont, duce de Guiche (1819-1880)] ca să-l întrebe dacă e adevărat că prințul Carol e înglobat în chestia candidaturii fratelui său. Ducele a răspuns sigur că n-o poate nega și a sfârșit cu aceste vorbe grave: „Fiindcă prințul Carol conspiră contra intereselor franceze, noi n-avem decât să facem totul cu putință spre a-l răsturna, și chiar prin asta am începe în cazul unui război cu Prusia, spre a da oarecare satisfacțiune opiniei publice, care a imputat uneori împăratului că a pus un Hohenzollern la Dunăre!”\n\n\nStrat a încercat în zadar să convingă pe duce că prințul Carol n-are nici un amestec în candidatura prințului moștenitor. Când a văzut că ducele nu vrea să audă de protestele sale, i-a cerut să binevoiască a se ține timp de cinci zile într-o neutralitate absolută față de România ca la expirarea acestui termen să-i aducă dovada lealității prințului român și să poată nimici țesătura de minciuni ce s-a urzit contra prințului la Paris de către partidul revoluționar și de opoziția din România, ai căruia unul din agenții cei mai activi era D. Brătianu. Două ore după această convorbire, Strat pleacă la Sigmaringen spre a expune situația prințului Carol-Anton.\n\n\n10 iulie\n – Regele Wilhelm trimite prințului de Hohenzollern pe colonelul Strantz, care e însărcinat să-i facă cunoscut situația după notele schimbate până atunci. Afară de aceasta, regele a dat colonelului o scrisoare pentru prinț, în care scrie că e vădit că Franța vrea războiul și că în caz când prințul Carol-Anton ar fi hotărât renunțarea prințului moștenitor la coroana spaniolă, el, ca șef al casei, ar fi de acord cu dânsul, după cum și-a dat cu câteva săptămâni înainte consimțământul pentru primire.\n\n\n12 iulie\n – Prințul moștenitor de Hohenzollern și-a retras oficial candidatura spre a lua Franței orice pretext al unui război contra Germaniei. Prințul [Carol] Anton a comunicat azi ambasadorului Spaniei la Paris, Olozaga, cuprinsul depeșei ce a trimis mareșalului Prim. Prințul moștenitor face o excursiune pe jos în Alpii bavarezi și nu bănuiește încă agitația ce domnește în Europa; de aceea tatăl său a trebuit să lucreze în locul lui.\n\n\nIată textul depeșei adresată mareșalului Prim:\n\n\n«Mareșalului Prim, Madrid\n\n\nAvând în vedere complicațiile ce pare a întâmpina candidatura fiului meu Leopold la tronul Spaniei și situația penibilă pe care ultimele evenimente au creat-o poporului spaniol, punându-l într-o alternativă în care n-ar putea lua sfat decât de la sentimentul independenței sale: convins că într-o astfel de împrejurare votul său n-ar putea avea sinceritatea și spontaneitatea pe care s-a bizuit fiul meu primind candidatura, o retrag în numele său.\n\n\nPrinț de Hohenzollern\n\n\nCastelul Sigmaringen, 12 iulie»\n\n\nStrat depeșează prințului Carol că a fost ales de prințul de Hohenzollern spre a duce documentul original al renunțării prințului moștenitor; că l-a predat la Paris și că de aici înainte s-a schimbat cu totul situația în privința României. Împăratul i-a trimis vorbă că poate să scrie prințului Carol să se bizuie pe el. Guvernul francez a rupt în același timp orice relații cu adversarii români ai prințului.\n\n\nRăzboiul dintre Franța și Germania pare înlăturat, și prințul Carol respiră mai ușurat. […]\n\n\n13 iulie\n – […] Renunțarea prințului Leopold la tronul spaniol n-a îmbunătățit situația în Franța decât într-un chip cu totul trecător. O neliniște nespusă apasă toată Europa; prințul așteaptă din ceas în ceas știri mai noi, dar nu vede nimic. […]\n\n\n22 noiembrie\n – Ducele d’Aosta, fiul regelui Victor Emanuel, a primit coroana Spaniei.\n\n\n1873\n\n\n10 ianuarie\n – […] Strat urmează apoi astfel:\n\n\n„Cât despre afacerea tronului Spaniei, cu cât urmăresc mai mult în ziare șirul nesfârșit de mizerii și de catastrofe în care se zbate această nefericită țară, cu atât mai mult îl felicit pe A.S. prințul Leopold că a scăpat atât de ușor de grozavele încercări ce-l așteptau.”\n\n\n13 februarie\n – Printr-un mesaj adresat Corteselor, regele Amedeu abdică de pe tronul Spaniei: el depune coroana, fiindcă s-a convins că luptele necurmate ale partidelor paralizează străduințele sale în vederea asigurării liniștii și fericirii țării. Cortesele proclamă îndată, cu mare majoritate, republica și aleg ca președinte pe cunoscutul avocat Figueras [Estanislao Figueras (1819/1882), a fost președintele între 12 februarie și 11 iunie 1873], un republican înfocat.\n\n\n27 februarie\n  – […] După raportul lui Strat, opinia publică din Franța socotește abdicare lui Amedeu ca un act de cinste politică: tânărul suveran e felicitat, în general, că a scăpat de frumoasele zile de la Aranjuez, pe când poporul spaniol e judecat mai puțin favorabil, iar Republicii proclamate de către Castelar [Emilio Castelar (1832/1899), a fost președintele între 7 septembrie 1873 și 3 ianuarie 1874. ] „pe vecie” nu i se prorocește o viață lungă decât ce a avut monarhia lui Amedeu, instalată, de asemenea, pe vecie.\n\n\n(Va urma)\n\n\nAutor: Dan Caragea\n\n\nSursa foto: wikipedia.org\n\n\nDan Caragea\n este critic de artă, critic de teatru, critic literar, publicist, eseist și traducător român. Este lusitanist, specialist în psihologie și lingvistică computațională. Debutul său în critică a avut loc încă din clasa a X-a, în revista liceului „Frații Buzești” din Craiova, publicând de atunci o serie de articole și studii de specialitate în reviste din țară și din străinătate. Treptat, eseurile și studiile sale și-au lărgit tematica, îndreptându-se spre lumea artei, literaturii, psihologiei și analizei automate a discursului. A publicat, începând cu anul 2011, cronici de limbă în publicația „Occidentul Românesc” din Spania.",
        "author": null,
        "date": "2018-01-03T20:07:27+02:00",
        "category": "Articole",
        "url": "https://occidentul-romanesc.com/dan-caragea-din-istoria-relatiilor-diplomatice-si-culturale-romano-spaniole-vii/",
        "region": "Spania"
    },
    {
        "title": "Limba noastră cea română – Mic îndreptar ortografic, ortoepic și de punctuație",
        "content": "Limba noastră cea română.\n\n\n„Noi nu suntem stăpânii limbii, ci limba e stăpâna noastră!” – (Mihai Eminescu) \n \n\n\nMic îndreptar ortografic, ortoepic și de punctuație – Derivarea\n\nÎn actuala fază a istoriei noastre, ne apropiem tot mai mult, ca societate, de un analfabetism funcţional generalizat, sau, mai simplu, de neputinţa de a mai scrie bine româneşte, independent de vârstă sau de pompoasele grade academice.\n\n\nAbordarea formării cuvintelor prin derivarea cu sufixe şi prefixe este o temă actuală nu doar pentru că greşelile persistă, ci şi pentru că se observă, sub nefasta influenţă a englezei, o exagerată folosire a cratimei la cuvintele mai noi, formate cu prefixe, deşi regulile limbii noastre, aşezate după model romanic, nu cer aşa ceva.\n\n\nScriem, aşadar, incorect: „Universitarul clujean Dorin Isoc, cel care a pus bazele \n„poliţiei anti-plagiat\n [s.n.]”, este pus pe fapte mari: cere statului să i se alăture în lupta împotriva plagiatului prin crearea unui site care să fie un patrimoniu electronică intelectuală [ininteligibil la final, n.n.].” (Adevărul, 15 februarie 2015); „Putin critică \nneo-fasciştii\n [s.n.], dar se aliază cu \nultra-naţionaliştii \n[s.n.]. Cum funcţionează ipocrizia rusească” (Adevărul, 17 aprilie 2014); „Mă intrigă două aspecte extrem de importante: limbajul folosit şi tipul de argumentaţie, de fapt o \npseudo-argumentaţie\n [s.n.], căci [,] prin prezentarea în această manieră, autorul nu face altceva decât să manipuleze şi să inducă cititorul într-o gravă eroare.” (Adevărul, 14 mai 2015).\n\n\nExemplele se pot înmulţi, dar mai bine să dăm aici regula generală: \nîn limba română,\n cu excepția prefixului ex- (cu sens de „fost”: ex-ministru), \nniciun prefix (sau prefixoid) nu se desparte prin cratimă de cuvântul de la care s-a făcut derivarea.\n Vom scrie, raze \nultraviolete,\n nu raze \nultra-violete.\n\n\nDin păcate, nu mai avem astăzi niciun jurnal suficient de exigent din perspectiva ortografiei şi punctuaţiei, iar greşelile de limbă proliferează în tot ceea ce se publică, chiar şi la marile edituri, după cum cititorul avizat a putut lesne consta. Acei oameni minunaţi numiţi „revizori”, atât de eficienţi altădată, care îşi făceau o onoare din cunoaşterea temeinică a normelor şi cărora le datorăm cele mai bune ediţii din veacul trecut, sunt astăzi fie pensionari nebăgaţi în seamă, fie trecuţi în cele veşnice.\n\n\nBlogurile, reţelele de socializare tind să devină, din lipsa controlului, anti modele de limbă: şubrede sintactic şi stilistic, pline de greşeli pe care nimeni nu le mai vede, au devenit un fel de „zid al plângerii” limbii, dacă îmi permiteţi analogia.\n\n\nDERIVAREA CU SUFIXE ŞI PREFIXE \n\n\nCa şi în \nÎndreptar…, \nnu vom face aici distincţii mai specioase între sufixe şi sufixoide sau prefixe şi prefixoide. Ceea ce interesează publicul este o suită de reguli care să cuprindă greşelile cele mai frecvente.\n\n\n\n\nSufixul \n-ean,\n fem. \n-eană, -eancă\n se scrie şi se pronunţă \n-ea-\n după consoană: \nargeşean, argeşeană, argeşeancă,\n nu \nargeşan, argeşană, argeşancă; ieşean, ieşeană, ieşeancă, \nnu \nieşan, ieşană, ieşancă; timişorean, timişoreană, timişoreancă,\n nu \ntimişoran; timişorană, timişorancă.\n După vocală însă, sufixul devine \n-ian,\n fem. \n-iană, -iancă: buzoian, buzoiană, buzoiancă,\n nu \nbuzoean, buzoeană, buzoeancă; băicoian, băicoiană, băicoiancă,\n nu \nbăicoean, băicoeană, băicoeancă. \n\n\n\n\nFormele de feminin în \n-eană/-iană\n se aplică cu precădere adjectivelor: „Dar am avut în faţa mea pe un părinte care, tot vorbindu-mi, începea să se joace cu portofelul plin de bumaşte, m-am învârtit cu scaunul în jurul mesei, urmărit de o fostă colegă \nieşeană\n [s.n.] care, având un nepot la bacalaureat, se deda la aceeaşi mişcare.” (IORGA, N., \nO viaţă de om aşa cum a fost\n), în timp ce sufixele \n-eancă/-iancă \nservesc, mai ales, pentru a forma numele celor născute sau care locuiesc în aceste localităţi: „Femeile ce slujiseră de matcă ‒ greaca ursuză şi sanchie, clocindu-şi cu gura încleştată lunga dambla între hârdaiele de neramzi şi de gazii, sârba haină şi dârjă care, pe patul morţii, scuipase grijania în barba popii şi-şi dase sufletul blestemându-şi copiii, \nbraşoveanca\n [s.n.] zăcaşă şi făţarnică roasă de schiros şi de pismă ‒ înveninaseră mai mult acel sânge bolnav, îi sporiseră funesta zestre de racile şi de beteşuguri, dar ascuţiseră totdeodată şi deşteptăciunea celor născuţi dintr-însul, acea stearpă deşteptăciune, nesănătoasă şi ea poate, care atinsese o aşa înaltă stepenă de agerime la vlăstarul cel din urmă.” (\nCARAGIALE, M., Craii de Curtea-veche\n). Uneori însă se pot forma şi adjective: „Iar doamna între două vârste mă opreşte cu gestul şi vocea ei de sirenă \ncraioveancă\n [s.n.]” (MINULESCU, I., \nCorigent la limba română\n).\n\n\n\n\nSufixele \n-eală, -eaţă\n se scriu şi se pronunţă \n-ea-\n în substantivele derivate din verbe de conjugarea a IV-a (terminate în \n-i\n): \ngreşeală,\n nu \ngreşală; oblojeală,\n nu \noblojală; roşeală, roşeaţă,\n nu \nroşală, roşaţă; vineţeală,\n nu \nvineţală.\n\n\nCuvintele terminate în \n-(ţ)ie, -(ţ)iune, \nprin care s-au adaptat limbii noastre împrumuturile romanice sau din latina savantă, îndeosebi în veacul al XIX-lea, se folosesc conform DOOM, 2005. Bunăoară, sunt recomandate formele: \nachiziţie,\n nu \nachiziţiune\n (înv.); \ndiscuţie,\n nu \ndiscuţiune\n (var.); \ninflaţie,\n \nnu inflaţiune\n (var.); \ntentaţie,\n nu \ntentaţiune\n (var.). În schimb, se recomandă: \nfricţiune,\n nu \nfricţie\n (var.); \nnaţiune,\n nu \nnaţie \n(var.).\n\n\n\n\nÎn unele cazuri, asistăm la o specializare a sensurilor: \ndivizie \n(unitate militară) / \ndiviziune\n (împărţire); \nfrecţie \n(pe spate) / \nfricţiune\n (la ambreiaj); \nporţie \n(de mâncare) / \nporţiune \n(de teren); \nreacţie \n(chimică) / \nreacţiune \n(politică);\n raţie\n (alimentară) /\n raţiune\n (judecată).\n\n\n\n\nPrefixul \nex-\n (cu sensul de „fost”) se scrie cu cratimă: \nex-ministru, ex-preşedinte. \n\n\nPrefixele \nne- \nşi \nre-\n se scriu cu cratimă când vocala \nî\n de la cuvântul următor este elidată: \nne-nfricat\n (de la \nneînfricat\n), \nre-ntoarce\n (de la\n reîntoarce\n). Aceste elidări apar mai ales în poezie: „Proscris, în a mea ţară eu nu mă voi \nre-ntoarce \n[s.n.]” (BOLINTINEANU, D., \nProscrisul\n)\n\n\nPrefixul \nîn-\n impune scrierea cu \n-nn-, \ndacă cuvântul de la care facem derivarea începe cu \nn-: înnoda \n(de la \nnod\n), \nînnoi\n (de la \nnou\n), \nînnora\n (de la \nnor\n). O greşeală frecventă o reprezintă \na înnota, \nîn loc de \na înota, \nunde vorbitorii presupun probabil un dublu\n n\n (\nîn-no-ta\n).\n\n\nPrefixele \nîn-/in- \nse scriu si se pronunţă: \nîncasa, înjgheba, însera,\n în derivate interne. În cazul derivatelor împrumutate, vom scrie şi pronunţa \nin-:\n \nintitula, intuba.\n DOOM (2005) recomandă \nincarna/încarna,\n în ordinea aceasta, primul fiind împrumutat, al doilea, derivat românesc.\n\n\nPrefixul \nîntre-\n se scrie şi se pronunţă \nîntreprindere, întreprinde, întreprinzător,\n nu \nintreprindere, intreprinde, intreprinzător.\n\n\nPrefixul \ncon-,\n din motive fonetice, devine \nco-\n în cuvinte precum: \nconaţional, corupt, \nnu \nconnaţional, conrupt.\n Tot aşa: \ncoopera, cooperare.\n\n\nPrefixul \ndes-\n devine, din motive fonetice, \ndez-\n în derivatele de la cuvinte care încep cu \nb-, d-, g-, v-, m-, n-, l-, r-\n sau cu vocală: \ndezbrăca, dezdoi, dezgheţa, dezveli, dezmembra, deznoda, dezlega, dezrădăcina, dezamăgi, dezechilibra, dezuni.\n În celelalte cazuri, scriem şi pronunţăm \ndes-: descreţi, desface, despuia, destăinui, deszăpezi.\n\n\nSe recomandă forma \ndistructiv,\n nu \ndestructiv.\n Forma \ndistructiv\n este mai apropiată de \na distruge\n (din it. \ndistruggere\n), şi de derivatele acestuia: \ndistrugere, distrugător.\n\n\nPrefixul \nrăs-\n devine, din motive fonetice, \nrăz-\n în derivatele de la cuvinte care încep cu \nb-, d-, g-, j-, n-: răzbuna, răzgândi, răzjudeca.\n În celelalte cazuri, scriem şi pronunţăm \nrăs-: răscoace, răsfoi, răspăr. \n\n\nPrefixul \ntrans-\n impunea scrierea cu \n-ss-\n la derivatele de la cuvinte care încep cu \ns-: transsexual, transsiberian, transsubstanţiere. \n\n\nPrefixele \nante-\n şi \nanti-\n au semnificaţii diferite. \nAnte-\n înseamnă „înainte”: \nantebraţ, antecameră \n(cameră de precombustie), \nantediluvian, antemeridian.\n Cu sensul de „cameră de aşteptare”, se scrie şi se pronunţă \nanticameră,\n pentru că aşa a intrat în limbă din italiană sau franceză. \nAnti-\n înseamnă „împotriva”: \nantirachetă, antisocial, antiterorist. \n\n\nFormele negative ale participiului şi gerunziului care au adverbul mai intercalat între prefix şi verb se scriu împreună: \nnemaiauzit, nemaipomenit, nemaivăzut, nemaiavând, nemaiputând, nemaiştiind. \n\n\nDerivatele de la cuvintele compuse prin abreviere se scriu cu cratimă înaintea sufixului: \nPSD-ist, PNL-ist.\n\n\n\n\nAutor: Dan Caragea\n\n\nNota redacției\n: \nDan Caragea\n este critic de artă, critic de teatru, critic literar, publicist, eseist și traducător român. Este lusitanist, specialist în psihologie și lingvistică computațională. Debutul său în critică a avut loc încă din clasa a X-a, în revista liceului „Frații Buzești” din Craiova, publicând de atunci o serie de articole și studii de specialitate în reviste din țară și din străinătate. Treptat, eseurile și studiile sale și-au lărgit tematica, îndreptându-se spre lumea artei, literaturii, psihologiei și analizei automate a discursului. A publicat, începând cu anul 2011, cronici de limbă în publicația „Occidentul Românesc” din Spania.",
        "author": null,
        "date": "2018-07-06T19:44:00+02:00",
        "category": "Articole",
        "url": "https://occidentul-romanesc.com/dan-caragea-mic-indreptar-ortografic-ortoepic-si-de-punctuatie-4/",
        "region": "Spania"
    },
    {
        "title": "De la Satu Mare la Yale – Alexa Stier, pianista fenomenală care cucerește scenele internaționale",
        "content": "Alexa Stier\n, o tânără și talentată pianistă din \nSatu Mare\n, a reușit să cucerească inimile auditoriului din întreaga lume cu interpretările expresive și tehnica sa impecabilă. De la începuturile sale muzicale în orașul natal până la absolvirea prestigioasei Yale School of Music și câștigarea unor premii remarcabile, povestea Alexei este una de pasiune și perseverență.\n\n\nAlexa a câștigat recunoaștere internațională pentru abilitățile sale muzicale impresionante. Ea a fost aclamată recent în publicația New Britain Herald drept \n„fenomenală pur și simplu”.\n Alexa Stier a concertat ca solistă alături de prestigioase orchestre din Europa și Statele Unite ale Americii, inclusiv Royal Scottish National Orchestra și Kelvin Ensemble din Marea Britanie, Orchestra Filarmonicii „Dinu Lipatti” din Satu Mare, Orchestra de Stat Transilvania din Cluj-Napoca și New Britain Symphony Orchestra din SUA.\n\n\nTalentul său remarcabil a fost confirmat și de numeroase competiții de pian la care a participat și pe care le-a câștigat. Alexa a obținut premii la Sheepdrove Piano Competition din Marea Britanie în 2019 și la Virtuoso & Belcanto Concerto Competition din Italia în 2022. De asemenea, a fost distinsă cu Premiul Special „Maurice Ohana” la Orléans International Piano Competition din Franța în 2022.\n\n\nAlexa Stier a susținut recitaluri în cadrul unor festivaluri de renume, inclusiv Edinburgh Fringe Festival și Newbury Spring Festival din Marea Britanie, Extensity Concert Series în New York City, Morse Recital Hall în New Haven, CT, Glasgow City Halls și Glasgow Royal Concert Hall din Marea Britanie, Vaidilos Theater în Lituania, Teatro del Sale în Florența, Italia, și Norfolk Chamber Music Festival.\n\n\n\n\nPianista s-a născut în Satu Mare și a urmat studii muzicale la Liceul de Artă „Aurel Popp” sub îndrumarea profesoarei Annamaria Manfredi. În perioada 2013-2015, și-a finalizat studiile liceale la școala Erskine Stewart’s Melville din Edinburgh, Scoția, prin intermediul Bursei Silvestri.\n\n\nÎntre 2015 și 2019, Alexa a fost studentă la Conservatorul Regal din Scoția, în clasa profesorului Fali Pavri. Ulterior, și-a continuat studiile la Yale School of Music din SUA, unde a absolvit un program de masterat sub îndrumarea profesorului Boris Berman. Din 2021, Alexa a început să urmeze un program de doctorat la Yale School of Music cu profesorii Boris Berman și Wei-Yi Yang.\n\n\nAlexa Stier este o pianistă talentată și promițătoare, care impresionează publicul prin virtuozitatea și pasiunea ei pentru muzică. Cu un palmares impresionant de concerte, premii și festivaluri, ea continuă să-și dezvolte cariera muzicală și să cucerească audiențele din întreaga lume.\n\n\nÎnceputurile muzicale în Satu Mare\n\nAlexa a fost atrasă de muzică încă din copilărie și a început să studieze pianul la o vârstă fragedă. Sub îndrumarea unor profesori talentați, și-a dezvoltat rapid abilitățile și a început să participe la concursuri locale și regionale, demonstrând un talent remarcabil și o pasiune puternică pentru muzică.\n\n\nPentru a-și dezvolta și mai mult potențialul muzical, Alexa a decis să urmeze o carieră academică și a obținut o bursă la Yale School of Music, una dintre cele mai prestigioase instituții de învățământ muzical din lume. Aici, a beneficiat de îndrumarea unor profesori de renume și a avut ocazia de a se perfecționa în interpretarea pianistică.\n\n\nDrumul către excelență\n\nAlexa Stier și-a pus talentul la încercare participând la numeroase concursuri internaționale de pian. Cu fiecare apariție, a captivat juriile și audiențele cu interpretările sale pline de emoție și virtuozitate. Rezultatele nu au întârziat să apară, iar pianista a câștigat mai multe premii prestigioase, recunoscute la nivel internațional, ceea ce a confirmat în mod clar calitatea și potențialul său artistic.\n\n\nAlexa a impresionat audiențele și juriile concursurilor internaționale de pian, obținând recunoaștere și premii merituoase. În 2016, a câștigat Premiul I la Concursul Bach desfășurat la Royal Conservatoire of Scotland din Glasgow. Un an mai târziu, a obținut Premiul Special Mozart la Concursul Internațional de Pian din Newcastle, Marea Britanie. Succesele sale continuă în 2019, când a câștigat Premiul I la Concursul de pian Sheepdrove Piano Competition din Regatul Unit și a fost onorată cu Governor’s Recital Prize la Royal Conservatoire of Scotland.\n\n\nAlexa Stier se află în continuare în ascensiune în cariera sa muzicală. Recitalurile sale captivante și colaborările cu alți muzicieni talentați continuă să inspire și să impresioneze audiențele din întreaga lume. Prin intermediul muzicii sale, pianista transmite emoții profunde și creează o legătură autentică cu publicul său, demonstrând că muzica are puterea de a aduce bucurie și de a inspira sufletele oamenilor.\n\n\nAlexa este o muziciană excepțională, ale cărei interpretări expresive și tehnica impecabilă au cucerit inimile audiențelor din întreaga lume. De la începuturile sale în Satu Mare până la absolvirea masteratului la Yale School of Music și câștigarea unor premii prestigioase, parcursul său muzical este un exemplu inspirațional de pasiune și perseverență.\n\n\n\n\nCum a fost experiența dvs. de a absolvi masteratul în cadrul Yale School of Music sub îndrumarea profesorului Boris Berman?\n\n\nAm absolvit masteratul sub îndrumarea profesorului Boris Berman, după care am început studiile de doctorat tot cu Prof. Berman și profesorul Wei-Yi Yang. Boris Berman este foarte renumit nu numai ca profesor, dar și ca pianist, având o carieră internațională. Pentru mine este un privilegiu deosebit să fiu studenta lui. Prof. Berman, ca un maestru desăvârșit este dedicat studenților, în evoluția lor artistică, el fiind persoana care m-a ajutat să dezvolt vocea mea proprie artistică cu o atitudine sinceră și umilă spre muzică.\n\n\nCare au fost principalele aspecte pe care le-ați învățat sau descoperit în timpul studiilor la Yale?\n\n\nProcesul de admitere la Yale School of Music este foarte competitiv și dificil:  după o selecție video, pianiștii aleși sunt invitați la audiții live la facultate. Pentru examenul de admitere la doctorat, în afara audiției de pian, am avut patru examene scrise de teorie și istoria muzicii, urmat de un interviu personal. Deoarece, studenții admiși au un nivel înalt de pregătire atât ca performanță muzicală cât și cunoștințe teoretice. Iar prieteniile formate au devenit colaborări artistice, ceea ce este de neprețuit pentru tinerii muzicieni.\n\n\nCum credeți că studiile la Yale au contribuit la dezvoltarea dvs. ca pianistă?\n \n\n\nCursurile la Yale sunt create ca să formeze studenții nu numai ca instrumentiști, dar și ca muzicieni. În fiecare săptămână am avut ore de pian, muzică de cameră, cursuri de acompaniament vocal și instrumental, și trei materii bazate pe istorie sau teorie. Am făcut parte din „Piano Seminar”, un curs care s-a concentrat pe alt compozitor în fiecare semestru. În fiecare săptămână, cinci pianiști cântau piese compuse de compozitorul ales, după care prezentau o temă legată de viața și activitatea compozitorului. Acest curs m-a înzestrat cu abilitatea de a cânta și a vorbi în public cu încredere.\n\n\nCare a fost cea mai mare provocare pe care ați întâmpinat-o în timpul studiilor de la Yale și cum ați depășit-o?\n\n\nCursurile au necesitat multe ore de pregătire. Cea mai mare provocare în cei patru ani la Yale era susținerea unui echilibru dintre studiile mele academice și studiul de pian. Pe lângă pregătirea pentru orele de pian, concerte și concursuri, am scris, am prezentat și am susținut disertația, urmat de un examen oral vast din istoria și teoria muzicii. Am învățat să îmi gestionez timpul între studiul de pian și pregătirea pentru examenele de doctorat, și am încercat să adopt un mod de studiu eficient.\n\n\nCum v-ați pregătit pentru concursurile de pian la care ați participat și care au fost cele mai memorabile experiențe în aceste competiții?\n\n\nConcursurile internaționale cer foarte multă pregătire care încep cu multe luni înainte de concurs. Întotdeauna încerc să cânt înaintea concursului în fața a cât mai multor oameni: profesorii mei de pian, colegii de pian, și pentru prietenii și părinții mei. Cu fiecare performanță repertoriul devine mai ușor de stăpânit. În 2022 am participat la International Piano Competition „Orléans” în Franta, care s-a concentrat pe repertoriu compus în secolele XX și XXI. Concursul a avut două piese obligatorii compuse de Philippe Manoury. Piesele erau incredibil de dificile pentru toți concurenții; spiritul de concurență a fost înlocuit cu camaraderie.\n\n\nCum vă simțiți atunci când primiți recunoaștere și premii pentru munca dvs. ca pianistă?\n\n\nBineînțeles, este un sentiment nemaipomenit când primesc recunoaștere pentru munca mea. Însă, un moment de succes este construit din o sută de momente de eșecuri. A fost o lecție importantă pentru mine să înțeleg că succesele și respingerile nu definesc calitatea mea ca muzician.\n\n\nCe înseamnă pentru dvs. să fiți selectată ca pianistă la festivalul de muzică de cameră „Norfolk Chamber Music Festival” și cum a influențat această experiență evoluția dvs. artistică?\n\n\nMuzica de cameră este pasiunea mea, care oferă o oportunitate pentru o conexiune specială între muzicieni. Deoarece am fost extraordinar de încântată când am fost acceptată la Norfolk Chamber Music Festival, care este un festival renumit, atrăgând mulți tineri muzicieni cu performanțe deosebite. Numai doi pianiști sunt selectați în fiecare ediție. Toți muzicienii au fost cazați într-un campus, așezat într-o pădure, pe toată durata de șase săptămâni a festivalului. În fiecare zi am studiat împreună, după care am avut ore de muzică de cameră cu muzicieni renumiți: Cvartetul Emerson și Brentano, pianista americană Ann Schein. Serile au fost petrecute cu concerte în care am avut oportunitatea să prezentăm lucrările studiate.\n\n\nÎn cursul celor șase săptămâni am legat prietenii noi, care au ca rezultat multe concerte și colaborări și după festival. Anul acesta, între 29 August și 4 Septembrie voi organiza Festivalul de muzică de cameră  ContemporArt,  în Satu Mare, orașul meu natal. Muzicienii care vor participa și susține concerte în diferite forme, sunt colegii mei de la Norfolk Chamber Music Festival și Yale School of Music. Pe lângă cele patru concerte vor avea loc workshop-uri de muzică de cameră pentru elevii Liceului de Artă „Aurel Popp”.\n\n\nCare este cea mai importantă lecție pe care ați învățat-o în cariera dvs. până în prezent și ce sfaturi aveți pentru alți tineri muzicieni care își doresc să urmeze o carieră similară?\n\n\nO carieră în muzică cere multă perseverență și nenumărate ore de muncă. Însă studiul și talentul nu este suficient, trebuie suplimentat cu construirea conexiunilor și cu o atitudine de profesionalism în relații de colaborare. Astfel, vei dezvolta o imagine pozitivă în cercurile muzicale, care te vor ajuta în accesiunea profesională. Pentru mine, pe baza experienței trăite, colaborările muzicale sunt esența muzicii.\n\n\nVă mulțumesc pentru interviul acordardat și sincere felicitări pentru reușitele remarcabile în lumea muzicii! Ați cucerit inimile auditoriului din întreaga lume cu interpretările dvs. expresive și tehnica impecabilă la pian. Fiecare notă emană emoție și sensibilitate, iar talentul dvs. este pur și simplu fenomenal. \nAbsolvirea dvs. de la prestigioasa Yale School of Music reprezintă o realizare impresionantă și demonstrează dedicarea și munca asiduă în domeniul muzicii. Ați ajuns la niveluri înalte și ați demonstrat că eforturile nu v-au fost în zadar.\n \n\n\nConcertele dvs. ca solistă alături de prestigioase orchestre din Europa și Statele Unite ale Americii sunt o dovadă a recunoașterii internaționale pe care o primiți. Fiecare apariție pe scenă a fost o experiență muzicală extraordinară și ați reușit să aduceți bucurie și emoție în inimile audienței.\n \n\n\nÎn numele publicației Occidentul Românesc vă doresc ca drumul dvs. muzical să continue să strălucească și să vă conducă către noi realizări și succese. Să aveți mereu inspirație și pasiune pentru muzica pe care o faceți și să continuați să cuceriți lumea cu talentul dvs. excepțional. Felicitări pentru toate reușitele și pentru povestea de pasiune și perseverență. Sperăm că veți continua să vă îndepliniți visele și să aduceți frumusețea muzicii în viața oamenilor din întreaga lume.\n\n\n***\n\n\nÎn cadrul campaniei românilor de excelență din afara granițelor – \nNoi susținem excelența!\n – lansată de Occidentul Românesc la 15 ianuarie 2015, \nAlexa Stier\n este nominalizată pentru \nGala Excelenței Românești, Ediția a-IV-a, 2023-2024\n.\n\n\nUn material realizat de: \nKasandra Kalmann Năsăudean \n– \nOccidentul Românesc\n\n\nImagini: Arhiva personală \nAlexa Stier\n\n\nNota Redacției:\n\n\n\n\nKasandra Kalmann Năsăudean \na fost unul dintre redactorii primului post de radio în limba română, RadioUniplus92-FM (Millennium) din Santa Susana (CA), mulți ani editor la prestigiosul ziar \nGândacul de Colorado\n (Denver) și redactor-șef la \nRadio Diaspora Online – Chicago\n, Statele Unite ale Americii. Licențiată în Informatică de gestiune (Felix C-256) și Științele Comunicării (Investigații istorice), Kasandra înființează în anul 2010 ziarul \nOccidentul Românesc\n dedicat tuturor românilor din Peninsula Iberică și de pretutindeni, publicație de limbă română, care apare lună de lună, fără întrerupere, în format print și online, de peste 13 ani. A scris pentru numeroase reviste și ziare în limba română din străinătate și din România, iar în Spania a fost redactor-șef la primul ziar în limba română din Peninsula Iberică, \nRomân în Lume\n, a colaborat cu revista Origini și ziarul Noi în Spania din Madrid. Este autor a volumului bilingv \nDestine distruse de comuniști\n (Coautori: Michael Harrison Cronkite și Cristian Ioanovics Guitars), coautor la volumul The Mists of Time (Din negura vremii) publicat în 2011 (LA, Pars Books & Publishing) și în alte cinci documentare istorice dramatice aflate în investigație jurnalistică, alături de Michael Harrison Cronkite, șef de lucrări.",
        "author": null,
        "date": "2023-07-27T16:27:03+02:00",
        "category": "Articole",
        "url": "https://occidentul-romanesc.com/de-la-satu-mare-la-yale-alexa-stier-pianista-fenomenala-care-cucereste-scenele-internationale/",
        "region": "Spania"
    },
    {
        "title": "Declarația anuală de venit în Spania",
        "content": "În data de 07 aprilie a început campania pentru prezentarea declarației anuale de venit în Spania pentru anul 2020. Însă, având în vedere indemnizațiile primite anul trecut, din ERTE sau similare, a veniturilor de la diverși plătitori sau acordarea venitului minim vital, foarte mulți dintre dumneavoastră au nedumeriri în ceea ce privește obligativitatea prezentării declarației. Neprezentarea declarației atunci când sunteți obligat duce la aplicarea unei amenzi administrative, așadar este important să vă informați dacă sunteți obligat sau nu la prezentarea declarației anuale de venit.\n\n\nCine este obligat să prezinte declarația anuală de venit pentru anul 2020?\n Contribuabilii sunt obligați să prezinte declarația anuală de venit în cazul în care au obținut venituri mai mari de 22.000 (douăzeci și două de mii) de euro anual de la un singur angajator sau care au avut mai mult de un angajator cu condiția ca cel de al doilea angajator să îi fi plătit contribuabilului mai mult de 1.500 (o mie cinci sute) euro.  Sunt de asemenea obligați la prezentare contribuabilii care au obținut venituri mai mari de 14.000 (paisprezece mii) de euro anual și care au avut mai mult de un angajator cu condiția ca cel de al doilea angajator să îi fi plătit contribuabilului mai mult de 1.500 (o mie cinci sute) euro, cei care primesc pensie compensatorie sau alimentară din partea fostului soț, când angajatorul nu e obligat să facă rețineri pe venit sau când se primesc venituri supuse unui tip fix de reținere. După cum puteți observa, cazurile generale sunt ușor de înțeles și calculat, însă situația se poate complica în anumite cazuri și de aceea e indicat să consultați un contabil în privința obligativității prezentării declarației pe venit.\n\n\nCum trebuie să procedeze contribuabilii care au primit în anul 2020 venitul minim vital?\n De subliniat ca noutate pentru declarația corespunzătoare anului 2020 este faptul că \npersoanele care au primit\n \nvenitul minim vital (ingreso mínimo vital)\n prevăzut în Decretul-lege 20/2020, din 29 mai \nși toate persoanele care locuiesc împreună cu acestea sunt obligate să prezinte declarația corespunzătoare de venit\n, astfel cum prevede art. 33.1.f și 2.c din textul legal menționat, indiferent dacă se îndeplinesc sau nu condițiile din articolul 96 din Legea privind venitul, care se referă la cazurile în care contribuabilul este obligat să declare. Ce înseamnă asta? Că o persoană care a primit venitul minim vital va fi obligată să facă declarația anuală de venit indiferent dacă depășește sau nu pragurile economice menționate anterior, iar cei care conviețuiesc cu beneficiarul venitului (inclusiv minorii), vor fi și ei obligați la realizarea declarației indiferent de veniturile obținute.\n\n\nCum trebuie să procedeze contribuabilii care au primit în anul 2020 venituri din ERTE? \nPentru cei care au primit venituri de la SEPE (\nServicio de empleo publico estatal\n) pentru \nERTE\n în anul 2020 se consideră ca au avut doi plătitori, astfel că vor fi obligați la prezentarea declarației pe venit dacă venitul obținut de la cel de-al doilea plătitor și următorii (în cazul în care sunt mai mulți) depășește suma de 1.500 (o mie cinci sute) de euro dacă suma veniturilor totale anuale depășește 22.000 (douăzeci și două de mii) de euro. De asemenea, există obligativitatea prezentării declarației și atunci când suma primită de la al doilea plătitor depășește suma de 1.500 (o mie cinci sute) de euro și suma veniturilor totale anuale depășește 14.000 (paisprezece mii) de euro.\n\n\nCa exemplu, dacă un angajat în 2020 a primit în total suma de 21.000 de euro: 16.000 euro  de la societatea unde lucrează și 5.000 euro de la SEPE pentru ERTE, având doi plătitori, va fi obligat să prezinte declarația anuală pe venit dat fiind că suma ce provine de la al doilea plătitor e mai mare de 1.500 euro, iar veniturile totale depășesc 14.000 de euro.\n\n\nDacă un contribuabil primește în anul 2020 venituri totale de 12.500 euro, din care 10.000 primește de la SEPE pentru ERTE și de la firma unde lucrează primește 2.500 euro, chiar dacă are doi plătitori, veniturile totale nu depășesc suma se 14.000 euro, așadar nu va fi obligat la prezentarea declarației anuale de venit.\n\n\nÎn ce alte cazuri există obligativitatea prezentării declarației?\n De asemenea, există posibilitatea obligativității prezentării declarației anuale de venit în cazul în care veniturile obținute în anul 2020 provin din capital mobil cum ar fi dividende, dobânzi, depozite sau valori de venit fix etc. sau câștiguri patrimoniale (venituri ce provin din Fonduri de Investiții, premii pentru participarea la concursuri sau jocuri etc.), cu limita de 1.600 (o mie șase sute) euro pe an, cu anumite excepții.\n\n\nExistă posibilitatea obligativității prezentării declarației anuale de venit în cazul în care veniturile obținute în anul 2020 provin din exploatarea bunurilor imobiliare sau subvenții, cu limita de o mie euro pe an. Nu trebuie să prezinte declarația pe venit cei care obțin venituri integrale din muncă sau din capital mobil sau imobil ori din alte activități economice, până la un venit de o mie de euro și pierderi inferioare de cinci sute euro.\n\n\nCum putem prezenta declarația și până când?\n Termenul pentru prezentarea declarației anuale pe venit pentru anul 2020, indiferent de rezultat, a început în data de 7 aprilie și se termină pe 30 iunie 2021, inclusiv. În cazul în care declarația este pozitivă și aveți de plătit, plata bancară se poate face până la data de 25 iunie 2021 și se poate realiza integral sau în rate. Dacă se alege modalitatea de plată în rate, se va achita 60% în momentul prezentării declarației și restul de 40% până la data de 5 noiembrie inclusiv.\n\n\nPrezentarea se poate face electronic prin internet, cu certificat digital recunoscut, număr de referință sau sistemul Cl@ve Pin sau prin confirmarea schiței declarației (borrador), la care se poate avea acces pe pagina Sediului electronic al Agenției administrației fiscale. De asemenea, prezentarea se mai poate face prin aplicația care poate fi descărcată pe telefon ori \npersonal cu programare prealabilă la instituțiile abilitate începând cu data de 27 mai 2021\n. De asemenea, puteți apela la \nserviciul telefonic\n de prezentare a declarației pe venit al Agenției administrației fiscale începând cu data de 04 mai până pe 29 iunie 2021 la numerele de telefon 901223344 sau 915530071.\n\n\nDacă declarația mi-a dat rezultat negativ, ce termen are Agenția administrației fiscale să îmi plătească? \nTermenul de înapoiere al impozitului pe venit achitat este de șase luni de la terminarea termenului de prezentare a declarației fiscale, adică până la data de 30 decembrie 2021 sau de la data prezentării declarației, dacă a fost prezentată după expirarea termenului limită.\n\n\nAutor: Avocat Ioana Bratuleanu (Madrid)\n – Colaborator voluntar la Occidentul Românesc\n\n\nAvocat ICAM specializat în Drept internațional\n\n\nTelefon 0034.642.308.360\n\n\nWeb: \nwww.brilawabogados.es\n\n\nE-mail: \nsecretaria@brilawabogados.es",
        "author": null,
        "date": "2022-08-25T11:10:37+02:00",
        "category": "Articole",
        "url": "https://occidentul-romanesc.com/declaratia-anuala-de-venit-in-spania/",
        "region": "Spania"
    },
    {
        "title": "„Democraţia este puterea poporului bine informat”",
        "content": "Despre trecutul democraţiei române nu este cazul să vorbim prea mult. El este tulbure, diluat calitativ şi cât se poate de rău prevestitor când este vorba despre ceea ce am fost în stare să facem în materie de conducere a treburilor publice, de promovare şi realizare a elementelor fundamentale ale Interesului Naţional. Pe scurt, trecutul nu este un referenţial care să ne folosească prea mult. Ştiu, vor fi înţelepţi care să spună că se poate învăţa şi din greşeli. Ale trecutului, ale prezentului. De data aceasta, dacă ne interesează, nu cred că mai este cazul să pierdem vremea cu trecutul.\n\n\nÎn niciun moment decisiv al istoriei moderne a României, clasa politică, cei care au avut deciziile în mână, nu au dat nici cel mai mic semn că ar avea capacitatea, ori dorinţa să înveţe ceva din trecut. Dimpotrivă! Cu ochii pe interesele imediate, „câştigătorii istoriei” s-au năpustit de fiecare dată să îşi blindeze privilegiile, să îşi mărească veniturile şi averile, ignorând orice alte consideraţii, învăţăminte, avertismente, ori preziceri oraculare!\n\n\nDin 1989 şi până astăzi, acelaşi tablou! Nici un motiv, aşadar, pentru a crede că am putea avea parte prea curând, de altceva. Suntem reduşi să ne ocupăm doar de viitorul „democraţiei româneşti”. Iar acest potenţial viitor, pentru ca să ne fie de vreun folos nouă şi democraţiei, ar trebui să părăsească în mod hotărât soluţiile aşa ziselor democraţii reprezentative ale secolelor XIX şi XX.\n\n\nEste clar pentru toată lumea, nu doar în România, ci şi în societăţile din nucleul dur al civilizaţiei euro-atlantice, că soluţiile cu care operăm nu mai sunt decât periferic democratice, iar reprezentative deloc. În cea mai deschisă democraţie a lumii, Statele Unite, preşedintele în exerciţiu le-a spus-o verde în faţă milioanelor de americani: nu îl interesează să fie „reprezentativ” decât pentru cei care vor să îl voteze. Ceilalţi, n-au decât să plece de unde au venit! În Franţa, reprezentativitatea mandatului prezidenţial Macron este contestată de la dreapta, de la stânga şi din fieful de centru.\n\n\nÎn Marea Britanie nimeni nu mai crede că vreun guvern ales, desigur, cât se poate de democratic, fie el al conservatorilor sau al laburiştilor, ar mai putea avea ceva de a face cu reprezentarea electoratului britanic în general. Toată lumea este resemnată, democraţia britanică nu mai poate produce guverne reprezentative decât pentru interesele unor nişe de putere relativ înguste, nicidecum pentru interesele generale ale populaţiei.\n\n\nÎn Italia, dacă ar fi să luăm în serios „reprezentativitatea” actualei formule de guvernare, ar trebui să admitem că democraţia italiană a făcut translaţia către o guvernare populistă, pronunţată şi asumată inspiraţie neo-fascistă, care foloseşte democraţia doar pentru acreditarea şi securizarea mandatului de guvernare. S-a mai întâmplat în Europa pe la început de secol XX, nu doar în Italia, ci şi în Germania, Spania, Grecia, România etc. Şi nici America sau Marea Britanie nu au rămas imune la tentaţia soluţiilor, nu doar pseudo, ci de-a dreptul anti-democratice. Nici atunci şi nici acum!\n\n\nSoluţia radicală, recurgerea la un alt tip de democraţie directă ţine mai degrabă de utopie. Prea multe necunoscute, atât la nivelul teoriei, cât şi al practicii politice şi instituţionale. Mult mai realist pare traseul unei tranziţii populată cu soluţii eclectice, cu paleative menite să „cârpească” pe ici pe colo, prin părţile esenţiale, găurile din ţesătura aproape destrămată a democraţiilor reprezentative. În ceea ce priveşte România, în mod special, orice soluţii ar fi promovate la nivelul arhitecturii instituţional-constituţionale, ele trebuie precedate de schimbări radicale la nivelul definirii, exercitării şi controlului asupra puterilor deţinute de stat şi de instituţiile sale de putere.\n\n\nDacă ar fi să spunem lucrurilor pe nume, atunci România trăieşte astăzi într-o formulă de guvernare al cărui conţinut este rezumat de formula: „stat maximal şi despotic, folosit exclusiv şi intensiv pentru interesele deţinătorilor puterii, respectiv, intensiv şi permanent, împotriva intereselor publice, ale cetăţeanului redus la statutul de sclav post-modern”.\n\n\nCa să ieşim din fundătura în care ne găsim, orice formulă alternativă de guvernare democratică trebuie să reaşeze din temelii raporturile cetăţean-putere statal-administrativă. Unealta, care astăzi şi-a supus întru totul stăpânul, trebuie redusă la statutul ei firesc, iar cetăţeanul scos din sclavie, reîmputernicit şi ajutat să redevină stăpân al uneltelor sale de guvernare. Dacă luăm ca referenţial constituţia actuală, toate „drepturile puterii de guvernare”, democratice desigur, trebuie masiv îngrădite, condiţionate de performanţă socială şi însoţite de instrumente ale răspunderii administrative, civile şi penale ca forme obligatorii de control asupra celor ce exercită „puteri reprezentative”.\n\n\nÎn România, mai ales, arbitrariul puterii de legiferare, al puterii de impunere şi sancţionare financiară, precum şi puterea de restricţionare a drepturilor cetăţeneşti fundamentale de care se bucură astăzi, neîngrădit, instituţiile statului şi, desigur, cei care le populează la nivelul funcţiilor din vârful piramidei, trebuie eliminate; în orice caz, drastic şi masiv limitate. Aici stă sursa formelor principale de corupţie, aici este izvorul tuturor tentaţiilor şi al tentativelor de autoritarism şi dictat al bunului plac care se răsfaţă astăzi, deopotrivă, în aula parlamentară, în birourile ministeriale şi până jos, în instituţiile „des-centralizate”.\n\n\nTot la condiţii preliminarii aş trece şi de mult necesara reformă administrativă care să elibereze România din lanţurile istoriei judeţean-medievale, în care a fost ţintuită de interesele şi obtuzitatea puterii autoritar-ceauşiste şi din care nu a fost eliberată nici până în ziua de azi. Dacă nu sunt rezolvate aceste probleme, orice soluţii de renovare a democraţiei din România, fie ele cât de avansate şi îndrăzneţe, sunt sortite unui inevitabil eşec. În România, aşa zisa noastră democraţie, nu este decât un adjuvant, un apendice necesar doar justificării exerciţiului autoritar-despotic al puterii de stat împotriva cetăţenilor.\n\n\nAutor: Kasandra Kalmann Năsăudean\n\n\nScriitor, jurnalist de investigații (membru CCNMA), analist financiar independent, director editorial la Occidentul Românesc.",
        "author": null,
        "date": "2023-02-27T16:24:20+02:00",
        "category": "Articole",
        "url": "https://occidentul-romanesc.com/democratia-este-puterea-poporului-bine-informat/",
        "region": "Spania"
    },
    {
        "title": "Descoperă fascinația Spaniei",
        "content": "Spania\n, o țară cu o istorie bogată și o diversitate remarcabilă, impresionează prin fiecare colț al său. Cu 50 de provincii, 17 regiuni autonome și cel puțin cinci limbi vorbite, Spania se distinge ca una dintre cele mai variate țări din Europa. Fiecare regiune, fiecare provincie are o poveste de spus și o frumusețe unică de oferit.\n\n\nDe la vârfurile mărețe ale muntelui \nTeide \nîn\n Tenerife\n până la plajele aurii ale \nCoastei Albe \n(Costa Blanca), Spania își întâmpină vizitatorii cu o gamă largă de peisaje și atracții. Însă, ceea ce face Spania cu adevărat specială este moștenirea sa arhitecturală impresionantă și contribuția la mișcările artistice revoluționare.\n\n\nCu o istorie ce se întinde pe parcursul mai multor milenii, Spania a fost casa unor civilizații precum romanii, maurii și vizigoții. Aceasta a lăsat o amprentă profundă în arhitectura, arta și cultura spaniolă. Orașele istorice precum \nToledo\n, \nSegovia\n și \nGranada\n își dezvăluie bogăția culturală și arhitecturală prin castele, palate și catedrale magnifice.\n\n\nÎn perioada Renașterii și a perioadei de aur, Spania a fost centrul unor mișcări artistice de importanță mondială. Operele unor mari artiști spanioli precum \nVelázquez\n, \nGoya\n și \nEl Greco\n sunt expuse în muzeele din întreaga țară, oferind o incursiune fascinantă în evoluția artei spaniole.\n\n\nFiecare regiune aduce cu sine tradiții, gastronomie și limbi diferite, contribuind la un mozaic cultural remarcabil. De la dansurile pasionale de flamenco în Andaluzia la festivalurile tradiționale din Catalonia și la atmosfera vibrantă din Madrid, diversitatea culturală spaniolă este un element central al identității sale.\n\n\n\n\nFie că admirați capodoperele lui \nAntoni Gaudí\n, regele modernismului catalan, sau vă aventurați dincolo de Gaudí în Barcelona pentru a descoperi operele lui \nJosep Puig i Cadafalch\n, precum Casa Amatller și Casaramona, fiecare colț al orașului emană o bogăție culturală inegalabilă. În plus, un fost spital transformat în Sant Pau Art Nouveau Site și Caixaforum, un muzeu situat într-o fostă fabrică de fire și textile, evidențiază diversitatea artistică a Spaniei.\n\n\nCapitala Castiliei-La Mancha, \nToledo\n, își îmbină trecutul evreiesc, musulman și creștin într-un oraș monumental. Străbătând străduțele înguste ale cartierului evreiesc, cu sinagoga sa și străzile de piatră cubică, vă veți bucura de autenticitatea orașului. Monumente precum \nCatedrala\n, \nAlcázar\n și \nMuzeul El Greco\n adaugă o notă de mister și istorie bogată la acest oraș fascinant.\n\n\n\n\nSpania nu este doar o destinație pentru ochi, ci și pentru papilele gustative. În \nCádiz\n, puteți savura tonul \nalmadraba\n, o delicatesă cu adevărat excepțională, obținută printr-o metodă tradițională de pescuit. În \nExtremadura\n, în Valea Jerte, veți experimenta magia primăverii când cireșii înfloresc, creând un peisaj uimitor. Aceasta este o ocazie unică de a vă plimba printre câmpuri acoperite de flori albe, anticipând recolta bogată de cireșe roșii.\n\n\nCu un climat favorabil și terenuri fertile, regiunea \nLa Rioja\n este recunoscută la nivel internațional pentru vinurile sale excepționale. De la crame tradiționale la cele moderne precum cele proiectate de \nSantiago Calatrava\n și \nFrank Gehry\n, o degustare de vin în La Rioja este o experiență \nmust-have\n. Și nu uitați, vinul Rioja este nu doar o experiență culinară, ci și o achiziție economică în comparație cu alte țări.\n\n\nMadridul\n, capitala vibrantă a Spaniei, vă invită să priviți orașul de pe cele mai cunoscute și mai puțin vizitate acoperișuri. Cu zicala locală \n„De Madrid al Cielo”\n, veți experimenta literalmente \n„De la Madrid la cer.”\n\n\n\n\nÎn plus, în nordul țării, puteți participa la o petrecere cu \nsidra\n în \nAsturia\n, regiunea cunoscută pentru gastronomia sa excepțională. \nFabada, cachopo, arroz con leche\n, și, desigur, \nsidra\n, vă vor răsfăța simțurile.\n\n\nÎn \nGirona\n veți găsi \nEl Celler de Can Roca\n, un restaurant cu trei stele Michelin, oferind o experiență culinară inegalabilă. Cu o listă de așteptare lungă, rezervările sunt esențiale pentru a vă bucura de această aventură gastronomică.\n\n\nÎn \nParcul Național Doñana\n din Huelva, vă așteaptă o altă experiență uimitoare. Cu o suprafață imensă, parcul oferă o diversitate de peisaje, de la lacuri și păduri de pini la dune și plaje. Cu o excursie de patru ore într-un vehicul 4×4 ghidat de un șofer experimentat veți descoperi frumusețea naturală și fauna bogată a acestui loc impresionant.\n\n\nÎntr-o fostă fabrică din anii 1930, \nBombas Gens\n din Valencia se ridică ca un centru de artă ultra-modern. Cu expoziții contemporane, tururi ghidate și o pivniță de vin descoperită în timpul renovării, Bombas Gens este o destinație plină de surprize. După explorare, savurați o masă la restaurantul Ricard Camarena din incinta Bombas Gens pentru a completa o zi de artă și bucate rafinate.\n\n\nUn loc liniștit pentru soare și înot găsiți pe \nInsula Lanzarote. \nNu este un secret. Plaja Papagayo de pe Lanzarote este bine-cunoscută, dar datorită extinderii sale și multor golfuri și colțuri ascunse, este totuși unul dintre puținele locuri care nu sunt atât de saturate de fluxul de turiști ca alte plaje din jurul insulei. Papagayo se mândrește cu aproape șase kilometri de golfuri, stânci și plaje solitare separate de stânci joase. Și cel mai bun lucru este că acesta este un paradis în care te poți pierde aproape în orice lună a anului, nu doar în vară.\n\n\n\n\nAi de gând să faci \nCamino de Santiago\n? Încearcă ruta nordică. Trebuie să ne întoarcem în anul 812 pentru a vorbi despre originile Camino de Santiago (cunoscut și sub numele de Drumul Sfântului Iacob), cel mai călătorit traseu de pelerinaj din Europa. Atunci au fost descoperite relicvele apostolului în Galicia, și de atunci, pelerinii din întreaga lume au făcut acest pelerinaj. Indiferent de catolicism, Camino (care ar trebui să fie într-adevăr la plural pentru că există atât de multe căi) este o experiență deosebită pentru oricine. Deși există zeci de rute posibile, iar Camino Francez este cel mai popular și bătut, vă recomandăm Camino del Norte, ruta nordică. Este uimitor să vezi toată vegetația verde de-a lungul coastei peninsulare de la est la vest, învecinându-se cu provincia Cantabria.\n\n\nÎndrăznește să mergi pe lângă stâncile impresionante din \nȚara Bascilor\n. Atunci când te gândești să vizitezi Țara Bascilor, te poți gândi la a-ți satisface pofta cu \npintxos \nîn San Sebastián și la vizitarea Playa de la Concha sau la admirarea arhitecturii și artei din interiorul muzeului Guggenheim din Bilbao. Dar pentru ceva diferit, impresionant și creat de însăși Mama Natură, încearcă o rută de drumeție care rămâne plăcut neexplorată de turismul de masă. Aceasta este \nRuta del Flysch\n (numită după stâncile pe care marea le-a erodat), aproximativ 10 kilometri de stânci care se întind între Zumaia, Deba și Mutriku, în provincia Gipuzkoa. Dacă nu puteți face drumeția, puteți totuși să vă bucurați de priveliște de pe o barcă și să faceți niște fotografii cu adevărat spectaculoase.\n\n\n\n\nCând te afli în \nPalma de Mallorca\n și vrei o \nensaïmada\n (produs de patiserie din Mallorca) garantat excelentă, îndreaptă-te spre \nEl Fornet de la Soca\n. Nu este cea mai veche brutărie de pe insulă, dar rețetele sale ar putea fi. Proprietarul și bucătarul patiseriei, \nTomeu Arbona\n a realizat că poate face o \nensaïmada\n remarcabilă și a continuat să lucreze pentru a îmbunătăți și mai mult gastronomia, cercetând și descoperind rețete folosite în secolele al XVIII-lea și al XIX-lea. Ingrediente de înaltă calitate, cu făină organică și untură de porc negru. Spațiul pare desprins dintr-un basm, iar fiecare alt tip de prăjitură – dulce sau sărată – este la fel de uimitor ca ultima.\n\n\n\n\nCap de Creus\n este unul dintre cele mai uimitoare locuri de pe Costa Brava. Când vrei să explorezi și ești dispus la o plimbare lungă (14 km), încearcă Camí Antic, de la Cadaqués (unde ai de vizitat un sat de pescari fermecător) la Cap de Creus. În prima parte mergi pe drumuri, dar odată ajuns la Portlligat (unde a locuit Salvador Dalí – poți vizita casa lui), devine interesant: plajele Sant Lluís și La Guillola, terenuri întinse cu vii abandonate și faimosul far local. Pentru călătoria de întoarcere, unii drumeți aleg doar drumul, în timp ce alții amestecă drumul cu poteca. În total, sunt aproximativ patru ore de mers pe jos, iar fiecare minut merită cu adevărat.\n\n\nSpania, cu diversitatea sa uluitoare, oferă o experiență unică pentru toți cei care o explorează. De la plajele spectaculoase la vârfurile sale montane, de la orașele vibrante la satele sale tradiționale, Spania vă îmbie să descoperiți frumusețea sa în fiecare colț. Cu o istorie bogată, o cultură vibrantă și o gastronomie excepțională, Spania rămâne una dintre destinațiile de top pentru călătorii.\n\n\nUn articol marca Occidentul Românesc publicat în \nediția lunii decembrie 2023 cu numărul 152, Anul XIII\n.\n\n\nImagini: Arhiva OR, ABC Mallorca, Asemer",
        "author": null,
        "date": "2023-12-20T15:37:42+02:00",
        "category": "Articole",
        "url": "https://occidentul-romanesc.com/descopera-fascinatia-spaniei/",
        "region": "Spania"
    },
    {
        "title": "Descoperă frumusețea Insulelor Canare – În Tenerife, totul este posibil!",
        "content": "Descoperă frumusețea Insulelor Canare, de Kasandra Kalmann Năsăudean\n\n\nCâteva zile de vacanță în \nInsulele Canare\n aduc multă bucurie. În primul rând, vă oferă energie pentru a vă bucura de o listă lungă de activități pe timp de zi și de noapte. Puteți practica sporturi precum surf sau windsurf, explora adâncurile oceanului, observa balenele magnifice înotând în libertate. Pe uscat, puteți să faceți drumeții sau excursii, să vă distrați în parcuri acvatice de prim nivel sau să mergeți la zoo; puteți vizita și grădini botanice, acvarii, muzee și situri arheologice. În plus, întotdeauna veți găsi timp pentru \nshopping \nși pentru a vă bucura de seri în unul dintre localurile populare sau pentru a participa la spectacole și concerte.\n\n\nClima excelentă, plaje minunate, o varietate extraordinară de peisaje, o mulțime de planuri în cuplu, cu prietenii, în familie sau singur. Este un privilegiu să puteți să vă bucurați de toate acestea și mai mult, la doar câteva ore de orice oraș din Europa. Pe lângă apropierea geografică, oameni prietenoși și deschiși vă vor face să vă simțiți aproape ca acasă. Această destinație oferă siguranță datorită respectării celor mai înalte standarde europene, cu servicii esențiale de prim nivel, inclusiv asistență medicală. Insulele Canare au întărit și implementat noi protocoale de siguranță sanitară pentru a minimiza orice risc.\n\n\nÎn Tenerife, totul este posibil!\n\nBucură-te de o zi pe plajă, plimbă-te pe unele dintre potecile care pătrund în păduri dese, descoperă vulcani impresionanți și peisaje uluitoare, aproape de altă lume, precum și canioane și stânci impunătoare. Admiră un cer infinit de stele într-o companie plăcută sau transformă în realitate visul de a vedea balene și delfini înotând în libertate. Tenerife păstrează și centre istorice frumoase, de mare valoare artistică, unde poți să te plimbi fără grabă, muzee și sate fermecătoare încărcate de tradiție, unde poți socializa și discuta cu localnicii.\n\n\nPoate că ceea ce dorești este să faci puțin sport. Nu e o problemă. Aici poți practica orice, în special activitățile legate de mare și golf, deoarece insula are mai multe terenuri de golf dintre care să alegi. Și dacă dorești ceva mai intens, nimic nu se compară cu distracția în atracțiile moderne ale parcurilor de distracții, un paradis pentru copii, care vor păstra amintiri de neuitat din vacanța lor în familie. În definitiv, un plan diferit pentru fiecare zi și adio plictiseală! Dar \nTenerife\n este perfectă și pentru a te relaxa și deconecta de la stres. Fiind o destinație turistică consolidată, oferă o paletă extraordinară de cazare, de la cele mai exclusiviste la cele mai modeste, în care te poți relaxa înconjurat de toate facilitățile și serviciile.\n\n\n\n\nPlajele animate, cu nisip fin și ape liniștite se găsesc în principalele centre turistice din Tenerife, situate în partea de sud a insulei. Dar există și plaje mai liniștite și mai retrase de la centrele urbane în diverse puncte de pe coastă. Le găsim cu nisip vulcanic întunecat sau sub forma unor piscine minunate și bazine naturale protejate de valuri. Oricare alegere este perfectă pentru a te bucura de o zi fabuloasă pe plajă. Cel mai bine este să le descoperi și să te scufunzi în ele.\n\n\nObservarea diferitelor specii de cetacee care înoată în libertate în apele din sud-vest ale Insulei Tenerife, unul dintre puținele locuri din lume unde acestea pot fi văzute atât de aproape de coastă, este o experiență greu de uitat. Pe lângă balene-pilot (calderoni) și delfini care trăiesc aici tot timpul anului, în această zonă privilegiată vin și balene albastre și orci. Un adevărat sanctuar pentru aceste mamifere incredibile, care găsesc aici condițiile ideale pentru hrănire și reproducere. Fragilitatea acestui ecosistem valoros ne obligă să ne asigurăm de conservarea sa. Activitatea este reglementată, astfel că doar ambarcațiunile autorizate pot realiza această activitate sub stricta conformitate cu normele care garantează respectul față de aceste animale fabuloase și habitatul lor.\n\n\nDacă există ceva de care Tenerife poate să se laude, sunt spațiile sale naturale extraordinare. Dar există unul care iese în mod special în evidență: \nParcul Național Teide\n, cel mai vizitat din Europa. Pe lângă structura sa vulcanică impresionantă a muntelui Teide, cel mai înalt vârf din Spania și Patrimoniu Natural al Omenirii, aici vei găsi cel mai uluitor peisaj pe care l-ai putut vedea, probabil. Suntem în fața uneia dintre cele mai spectaculoase manifestări ale vulcanismului din lume. Imaginația nu este suficientă pentru a-ți face o idee despre panorama impunătoare care apare înaintea ochilor noștri de pe vârful de 3.715 metri altitudine, cu o vedere extraordinară a vechiului crater vulcanic de mari dimensiuni, a sute de conuri, curgeri de lavă, diguri, stânci. Fără să uităm desigur, de speciile de flori și faună care trăiesc acolo, unele chiar exclusive ale Parcului.\n\n\n\n\nCei care sunt într-o formă fizică bună și au aproximativ șase ore la dispoziție, pot urca pe jos până în vârf pe poteca amenajată, dar există și posibilitatea de a folosi telefericul și a urca în doar câteva minute. Vulcanul Teide, cu o altitudine de 3.715 metri, este cel mai înalt vârf din Spania și Patrimoniu al Omenirii. Parcul Național este cel mai vizitat din Europa și se numără printre cele mai frecventate din lume.\n\n\nPentru majoritatea celor care cunosc insula, Parcul Național Teide este bijuteria naturală de excelență a Insulei Tenerife. Dar nu este singura. Înconjurând acest peisaj vulcanic, găsim un alt tezaur, Parcul Natural \nCorona Forestal\n, o pădure luxuriantă de pin canarian care se întinde pe întreaga sa imensitate prin canioane și văi. Un adevărat spectacol de culori care variază între verdele intens al pinilor, albastrul mării și al cerului și tonurile întunecate ale marelui vulcan.\n\n\n\n\nRezerva Biosferei Macizo de Anaga\n din Tenerife găzduiește valori culturale și naturale excepționale. Printre acestea se numără pădurea de \nlaurisilva\n din zonele sale mai înalte. Și încă mai sunt altele. Cum ar fi \nMacizo de Anaga\n, una dintre cele șapte Rezerve ale Biosferei din Insulele Canare și un refugiu pentru specii de \nlaurisilva\n (pădure umedă, caracteristică Insulelor Canare și Madeira, formată din lauri și plante înrudite, deja dispărute în marea parte a planetei), unde valorile naturale și culturale conviețuiesc în armonie perfectă.\n\n\nSau \nParcul Rural Teno\n, un loc cu o ortografie dificilă, cu stânci impresionante, văi și zone împădurite a cărui izolare a jucat în favoarea sa, permițând menținerea aproape intactă a habitatelor valoroase care servesc drept refugiu pentru specii amenințate. Medii naturale care găzduiesc, de asemenea, sate încântătoare dedicate agriculturii și creșterii animalelor.\n\n\nÎn Tenerife, istoria este prezentă în mai multe dintre localitățile sale. Un exemplu clar este \nSan Cristóbal de La Laguna\n, un exemplu unic de oraș colonial, care a servit drept inspirație pentru alte orașe coloniale americane. Acest lucru, împreună cu faptul că păstrează aproape neschimbat traseul original din secolul al XV-lea, a determinat ca acesta să fie declarat Patrimoniu Mondial al Umanității. \nOrotava\n găzduiește, de asemenea, un important ansamblu istoric-artistic, precum și centrul \nPuerto de la Cruz\n, care dispune de o interesantă Grădină Botanică.\n\n\n\n\nMai mult decât atât, merită vizitate arhitectura civilă și religioasă din \nIcod de los Vinos\n și, desigur, imensul \ndrago \nmilenar, un arbore endemic al Macaroneziei. Sau satul costier \nGarachico\n, care încă păstrează urmele violentei erupții vulcanice suferite în 1706. Și, bineînțeles, capitala insulei, \nSanta Cruz de Tenerife\n, unde viața agitată a orașului modern se îmbină cu un centru istoric delimitat de un triunghi de străzi și piețe unde se află cele mai emblematice clădiri. Una dintre ele este vechiul Spital Civil, un exemplu de arhitectură neoclasică care găzduiește unul dintre cele mai interesante muzee ale insulei: Muzeul Naturii și Arheologiei.\n\n\n\n\nCu o listă infinită de opțiuni, pe insula plină de viață e imposibil să te plictisești. Există mai multe parcuri dedicate distracției, dintre care două sunt considerate cele mai bune din lume în domeniul lor: parcul acvatic \nSiam Park\n și grădina zoologică \nLoro Parque\n. \nForestal Park\n este planul perfect pentru cei care caută aventuri în contact cu natura, deoarece aici vei avea ocazia să te joci printre copaci înalți, grădini botanice, parcuri etnografice și de distracții, piste de karting pentru iubitorii de viteză, centre comerciale. Tenerife oferă răspunsuri pentru a satisface orice așteptare de distracție și amuzament.\n\n\nVârfurile Insulei Tenerife fac parte din cele trei \nRezerve Starlight\n ale Insulelor Canare, o acreditare care oferă o idee despre condițiile magnifice ale zonelor cele mai înalte ale insulei pentru observarea stelelor. Unul dintre aceste locuri privilegiate este Parcul Național Teide unde, înconjurați de siluetele impresionante ale peisajului vulcanic, cerul nocturn infinit abundă în milioane de puncte strălucitoare, craterele Lunii și câteva surprize. Nu este întâmplător că aici se află unul dintre observatoarele astrofizice din Insulele Canare, un centru științific pe care îl poți vizita prin programare.\n\n\n\n\nBucură-te de gastronomie! \n\nEste una dintre plăcerile pe care ți le oferă Tenerife. Insula oferă o mulțime de localuri: de la celebrele \n„guachinches”\n, locuri modeste frecventate de populația locală unde se servesc feluri de mâncare specifice gastronomiei canariene și vinuri locale, până la restaurantele cele mai luxoase, unele chiar cu stea Michelin. Tradiție și avangardă, feluri de bază și altele aproape artistice, ingrediente locale și din alte părți ale lumii, varietatea este nesfârșită. Printre produsele tradiționale se numără carne, pește proaspăt și cartofii negri, o varietate excepțională foarte apreciată de bucătari renumiți. \n„Mojo canario”\n, \n„gofio”\n, brânzeturile, vinurile, fructele și o listă lungă de deserturi și dulciuri pentru a-ți încheia un meniu savuros, sunt câteva dintre deliciile gastronomice ale insulei.\n\n\nPrintre sporturile în aer liber pe care le poți practica pe insulă pe tot parcursul anului, golf-ul iese în evidență. Tenerife dispune de mai multe terenuri de golf proiectate de cei mai buni profesioniști din lume, precum și de facilități complete în care jucătorii de orice nivel găsesc tot ce au nevoie. Dar cei care iubesc acest sport nu sunt atrași doar de faptul că au la dispoziție terenuri și facilități de primă clasă, ci și pentru că este un privilegiu adevărat să îți îmbunătățești tehnica privind vederile către mărețul vulcan Teide sau către albastrul intens al Atlanticului. O adevărată răsfățare!\n\n\nImagini: Arhiva OR, Freepik\n\n\nMaterial publicat în \nediția Occidentul Românesc nr. 149, Anul XIII, pentru luna Septembrie 2023.\n\n\nNota \nRedacției\n:\n\n\n\n\nKasandra Kalmann Năsăudean \na fost unul dintre redactorii primului post de radio în limba română, RadioUniplus92-FM (Millennium) din Santa Susana (CA), mulți ani editor la prestigiosul ziar \nGândacul de Colorado\n (Denver) și redactor-șef la \nRadio Diaspora Online – Chicago\n, Statele Unite ale Americii. Licențiată în Informatică de gestiune (Felix C-256) și Științele Comunicării (Investigații), Kasandra înființează în anul 2010 ziarul \nOccidentul Românesc\n dedicat tuturor românilor din Peninsula Iberică și de pretutindeni, publicație de limbă română, care apare lună de lună, fără întrerupere, în format print și online, de peste 13 ani. A scris pentru numeroase reviste și ziare în limba română din străinătate și din România, iar în Spania a fost redactor-șef la primul ziar în limba română din Peninsula Iberică, \nRomân în Lume.\n A colaborat cu revista Origini și ziarul Noi în Spania din Madrid.",
        "author": null,
        "date": "2023-09-24T18:18:21+02:00",
        "category": "Articole",
        "url": "https://occidentul-romanesc.com/descopera-frumusetea-insulelor-canare/",
        "region": "Spania"
    },
    {
        "title": "Desființarea unei rețele infracționale româno-bulgară din Spania, de manipulare a meciurilor și pariurilor online",
        "content": "Agenții Poliției Naționale\n, într-o operațiune comună cu \nAgenția Fiscală\n, \nEuropol\n și \nInterpol\n, au dezmembrat o organizație\n infracțională\n stabilită în Spania care se ocupa cu aranjarea de evenimente sportive, corupând sportivi din România și Bulgaria, pentru a efectua ulterior pariuri masive, cunoscând rezultatul și folosind tehnologia prin satelit pentru a se anticipa semnalul în direct.\n\n\nÎn urma investigației, au fost arestate 23 de persoane, 22 dintre ele în diferite provincii spaniole, dintre care trei au fost închise în închisoare, printre ele liderul și \ntraderul\n unei importante case de pariuri, care se ocupa de validarea pariurilor online realizate de structura infracțională. Pariurile se făceau pentru evenimente sportive din afara Spaniei.\n\n\nSuspecții dispuneau de un sistem tehnologic prin care aveau acces la semnalul în direct al competițiilor din întreaga lume și anticipau semnalul pe care casele de pariuri îl primeau ulterior, reușind astfel să le înșele, deoarece, odată stabilit rezultatul, infractorii efectuau pariurile cunoscând rezultatul în mod masiv online din Spania.\n\n\nSportivi corupți din România și Bulgaria\n\nAgenții au început investigația în anul 2020 când au descoperit o serie de pariuri online suspecte. De aici au reușit să identifice o structură de origine română și bulgară stabilită în Spania care corupea sportivi, în principal din România și Bulgaria. Liderul organizației gestiona aranjamentele meciurilor cu mai mulți fotbaliști din diferite echipe românești și furniza informații altor organizații. Astfel, conducătorul organizației reușea să obțină informații despre aranjamentele realizate de alte organizații de aceeași natură.\n\n\nConform comunicatului Poliției Naționale, infractorii dispuneau de un sistem tehnologic inovator și foarte sofisticat bazat pe tehnologia prin satelit și care capta conținutul \nfeed\n al acestora. Astfel, membrii organizației aveau acces la semnalul în direct și reușeau să se anticipeze semnalului, asigurându-și astfel că efectuau pariurile câștigătoare. În plus, utilizau identități false pentru a nu atrage suspiciuni la casele de pariuri în momentul când încasau premiile, deoarece acestea erau foarte mari. Acest mod de operare era folosit în principal în ligile de fotbal asiatice și sud-americane, Liga Națiunilor, Bundesliga, Campionatul Mondial de fotbal din Qatar 2022 și turneele de tenis ATP și ITF.\n\n\nAu avut loc patru percheziții la domiciliu în care au fost confiscate numeroase materiale informatice, aproximativ 80 de telefoane mobile, două antene parabolice de dimensiuni mari împreună cu receptoarele de semnal, o mașină de înaltă gamă, 5.000 de euro în numerar, 13.000 de euro în bancnote falsificate, numeroase carduri de credit și debit, documente ale altor persoane și peste 200 de carduri SIM preplătite. În plus, au fost blocate 47 de conturi bancare și 28 de \ngateway-uri\n de plată.\n\n\nOrganizația menținea legături directe și permanente cu grupuri infracționale internaționale, motiv pentru care a beneficiat de sprijinul specialiștilor Europol și Interpol. Membrii ambelor organizații polițienești s-au deplasat în Spania pentru exploatarea operațiunii.\n\n\nAu fost activate și alte măsuri de cooperare polițienească prin intermediul Biroului de Interne al Spaniei la București, unde s-a transmis o ordine europeană de investigație, care a devenit elementul cheie pentru descoperirea acestei structuri complexe.\n\n\nÎn prezent, investigația rămâne deschisă pentru localizarea și aducerea în fața justiției a altor membri ai organizației, precum și pentru identificarea diferiților sportivi implicați în aranjamente.\n\n\nSursă și foto: \nelconfidencial",
        "author": null,
        "date": "2023-09-18T11:24:47+02:00",
        "category": "Spania",
        "url": "https://occidentul-romanesc.com/desfiintarea-unei-retele-infractionale-romano-bulgara-din-spania-de-manipulare-a-meciurilor-si-pariurilor-online/",
        "region": "Spania"
    },
    {
        "title": "Despre loialitate și respect pe timp de pandemie",
        "content": "„Loialitatea. Este vorba de o însușire a caracterului, de o capacitate de a evita oportunismul, duplicitatea, fățărnicia, fariseismul. Un om loial nu face tranzacții de principii. Una dintre cele mai grave consecințe ale comunismului este tocmai această aiuritoare gimnastică a valorilor în care dispar distincțiile dintre onoare și dezonoare. Un univers plumburiu unde totul este o apă și-un pământ, vorba Monicăi Lovinescu, așadar unul în care totul se transformă în noroi…”\n \n(Vladimir Tismăneanu)\n\n\nTrăim într-o lume în care loialitatea față de o persoană, un grup sau o instituție este considerată de către mulți un semn de slăbiciune, nicidecum o calitate sau o dovadă de caracter. A fi loial înseamnă să pui interesele celuilalt deasupra intereselor tale. Este un semn de altruism, indiferent dacă vorbim despre o persoană sau o cauză pe care am decis să o susținem. Pe de altă parte, dacă dorim să ne manifestăm loialitatea trebuie să ne pregătim de sacrificii. Nu este vorba doar despre cel suprem, față de țară, pe care l-au făcut milioane de militari și civili de-a lungul istoriei, ci și de sacrificiile mai mărunte, față de familie sau prieteni.\n\n\nLoialitatea este un cuvânt cu greutate. Într-o lume în care conceptul de a fi loial unui principiu, unor tradiții, unei cauze, unui lider, a devenit unul superfluu. Dacă este așa, ce șanse sunt de a construi și consolida relații de business bazate pe asemenea principii și idei?\n\n\nSe spune că noțiunile de loialitate și onoare par să fie elemente mistice rupte din poveștile cu eroi, caracteristici ale unor personaje fabuloase pierdute undeva în negura timpului, despre care putem doar să povestim. Oare chiar așa să fie? Să ne fi cufundat atât de mult în goana nebună a supraviețuirii, încât să fi uitat complet de ele, să fi eliminat în totalitate un element de bază, un element atât de important? Până la urmă în ce constă conceptul acesta și cine mai este în stare să se ghideze după el?\n\n\nLoialitatea presupune să-ți dovedești integritatea prin acțiuni cinstite față de o cauză, un proiect, așa numitele acte de bună-credință. Mai mult decât atât, reprezintă asumarea și respectarea cu fidelitate a unor angajamente luate, iar cel care o face este caracterizat prin onestitate și probitate. Cu alte cuvinte, să oferi ceea ce ai promis, atunci când ai promis. Să o faci cu devotament, nu din constrângere, să o faci pentru că așa e echitabil. Așa arată de fapt normalitatea.\n\n\nToate cele menționate mai sus, nu sunt, de altfel, decât practici normale de business. Cu toții căutăm, și la rândul nostru încercăm să oferim tot ceea ce avem mai bun, să ne asumăm calitatea unor produse sau servicii prin angajamentele pe care ni le-am luat în momentul în care am semnat un contract și facem asta pentru simplul motiv că ne respectăm propria muncă, ne respectăm pe noi, ne respectăm colegii și mai ales partenerii.\n\n\nAșadar, printr-un raționament foarte simplu și logic, loialitatea nu este nimic mai mult decât o practică în business. Ea nu se cere, ci se câștigă. Și se câștigă prin reciprocitate. Loialitatea nu poate fi cerută fără a oferi la schimb aceleași valori și sentimente. Și atunci de ce ne este atât de greu să fim loiali? De ce ne lăsăm „cumpărați” atât de ușor de un preț insignifiant mai mic, fără să înțelegem ce se află în spatele acelui cost? Poate pentru că e mai ușor, dar să nu uităm că lucrurile cu adevărat bune și rezistente nu se obțin ușor.\n\n\nUn partener cu adevărat de încredere este cel care, vorba americanilor, „will stick to his guns”. Un partener puternic este cel pe care te vei putea baza în orice împrejurare, fie ea criză economică, pandemie sau de orice altă natură. Cel care indiferent de conjunctură, nu va dispărea, ci din contră, va fi întotdeauna doar la un telefon distanță.\n\n\nExistă desigur și reversul. Nu trebuie confundată loialitatea cu o comoditate lipsită de inițiativă sau o teamă de schimbare. A fi loial unui partener, de exemplu, înseamnă mai mult decât refuzul de a încerca ceva nou, doar pentru că ar presupune un efort suplimentar de a te informa și de a transmite la rândul tău o serie de informații. Loialitatea provenită din inerție, nu este constructivă, ea creează o rezistență la schimbare și progres.\n\n\nAm crezut inițial, la începutul acestei pandemii, că acest concept al valorii și al loialității se va pierde total. Realitatea a demonstrat însă contrariul. Și anume, aceea că oamenii și companiile, care au înțeles și au transformat aceste principii într-un mod de viață sănătos, au supraviețuit. Și nu este puțin lucru.\n\n\nAutor: Kasandra Kalmann Năsăudean \n(Director editorial – Occidentul Românesc, jurnalist investigații, membru CCNMA)\n\n\nFOTO: Arhiva personală",
        "author": null,
        "date": "2021-03-30T16:22:09+02:00",
        "category": "Articole",
        "url": "https://occidentul-romanesc.com/despre-loialitate-si-respect-in-timp-de-pandemie/",
        "region": "Spania"
    },
    {
        "title": "Ce trebuie să știe românii imigranți care muncesc fără asigurări sociale în străinătate",
        "content": "Partea nevăzută și neștiută a emigrării\n\n\nCe trebuie să știe românii imigranți care muncesc fără asigurări sociale în străinătate\n\n\nDicționarul explicativ al limbii române (DEX):\n\n\nEMIGRARE: \nemigrație, expatriere, pribegie, (înv.) înstrăinare.\n\n\nIMIGRÁ\n: \na veni să se așeze într-o țară străină, părăsindu-și țara de origine (de obicei silit de împrejurări economice sau politice).\n\n\nDrama celor doi români se desfășoară între anii 2012 și 2019.\n\nViorica și Găvriluț Moisă au venit în Spania în toamna anului 2012, la insistențele unor rude rezidente în Alicante, pentru a lucra în casa unei familii octogenare de olandezi, stabilite pe coasta de est a Spaniei, la Mediterană. Cei doi români aveau în anul 2012, 51 și respectiv 57 de ani și erau disponibilizați de la o fabrică din județul Alba unde lucraseră peste 30 de ani, ca muncitori.\n\n\nCu studii gimnaziale, fără cunoștințe de limbă spaniolă sau alte limbi străine, au început munca în casa celor doi olandezi pe baza unei înțelegeri între aceștia și rudele din Alicante, aventurându-se în lumea necunoscută a imigrației. Pe parcurs, au reușit să acumuleze cunoștințe de neerlandeză (Nederlands, forma scrisă comună a dialectelor germanice vorbite în Țările de Jos și în Belgia), reușind astfel să se înțeleagă unii cu alții, și mai apoi, cunoștințe de limba spaniolă la nivel de conversație.\n\n\nPe scurt, conform înțelegerii verbale dintre cele două părți, românii trebuia să aibă grijă de cei doi soți olandezi în vârstă de peste 80 de ani (83 și 87 în 2012), să fie la dispoziția acestora până la finalul vieții, să administreze casa (curățenie, îngrijire curte și grădină, piscină; reparații și întreținere casă, mașină etc.) și să fie responsabili de toate problemele legate de sănătatea, viața de zi cu zi, nevoile și confortul acestora (cumpărături, gătit, călcat, curățenie, administrare medicamente, spălat, vizite la medic, întreținere, vacanțe etc.) fără drepturi salariale sau contractuale. Pe baza înțelegerii verbale, contra masă și dormit, folosirea la discreție a alimentelor, a tuturor utilităților casnice, mașină, iar la final, casa și mașina să rămână în posesia lor.\n\n\nCei doi rezidenți spanioli de origine olandeză, decedează în anul 2016, și respectiv 2018 fără să perfecteze documente legale de donație sau moștenire pentru cei care i-au îngrijit timp de șase ani de zile. Copiii olandezilor (stabiliți în Rotterdam, provincia Olanda de Sud, Țările de Jos), moștenitori legali, revendică casa în toamna anului 2018, toate bunurile părintești, și le pun în vânzare printr-o agenție imobiliară, întorcându-se apoi la Rotterdam. Din declarațiile lor, rezultă că nu au avut cunoștință de vreo înțelegere verbală sau în altă formă între părinții lor și familia de români, afirmând că aceștia din urmă ar fi fost plătiți lunar „la negru” de către părinți, cu suma de 2.300 euro, plus avantaje materiale: masă, casă și vacanțe gratuite, cadouri etc.\n\n\nRomânii susțin că nu au fost retribuiți cu bani niciodată, așteptând să moștenească casa și mașina, conform înțelegerii verbale dintre ei, rudele din Alicante și familia octogenară de olandezi. Nu au documente în acest sens, nu au vorbit cu alți români despre înțelegerile lor, de \n„frica de a nu li se fura/pierde… moștenirea”\n. În momentul de față, familia de români este sub supraveghere psihologică, urmând ca la final de tratament să se întoarcă în România (mai săraci ca și când au emigrat și cu grave probleme de sănătate).\n\n\nÎn acest context, am solicitat părerea unui avocat de specialitate, care să precizeze cu subiect și predicat, unde au greșit concetățenii noștri când au ales să emigreze și să accepte o muncă fără protecție; ce măsuri trebuia să-și ia pentru a nu ajunge în situația disperată cu care se confruntă în momentul de față, și ce trebuie să știe românii imigranți care muncesc fără contract de muncă și asigurări sociale în străinătate.\n\n\nAutor: Ilinca Fodor Van Scheyk \n(Redactor-șef adjunct la Occidentul Românesc).\n\n\nOpinie juridică – Avocat Ioana Brătuleanu\n\n\nSituația este fără urmă de îndoială, una extrem de tristă, având la bază mai multe greșeli care s-au acceptat pe parcursul acestor ani. Din păcate, drepturile acestora s-au văzut afectate în totalitatea lor și voi încerca să dezbat fiecare greșeală în parte și să ofer o soluție sau, mai bine zis, un „\nce e de făcut dacă…\n”.\n\n\nÎncep cu faptul că au lucrat timp de șase ani fără contract. În cazul în care vi se promit bunuri (o mașină, o casă) în schimbul îngrijirii unei persoane, trebuie în primul rând să vedeți dacă acest lucru vă avantajează pentru că pe parcursul anilor se pot întâmpla multe situații neprevăzute.\n\n\nUn contract de muncă vă aduce o siguranță, un salariu prestabilit și care va fi actualizat în funcție de creșterile salariale (cum a fost cea de anul acesta), determinarea cu exactitate a timpului de odihnă și a vacanțelor și nu în ultimul rând, poate că cel mai important aspect este cel al cotizării la Sistemul de Securitate Socială.\n\n\nCred că sunt două aspecte care trebuie privite separat: una este moștenirea, care să zicem că poate veni ca remunerație în schimbul muncii și cu totul altceva este cotizarea la Securitatea Socială. Se asigură drepturi diferite: una este o remunerație finală în schimbul muncii prestate și cu totul altceva este asigurarea de sănătate și asigurarea pensiei. Sau mai direct, cu sau fără casă, de pensie și de medic cu siguranță vom avea nevoie.\n\n\nDe ce este important să cotizăm la sistemul de Asigurări Sociale?\n Chiar și în cazul muncii în domeniul domestic, dacă poate nu ați cotizat și pentru șomaj, totuși cotizați pentru alte aspecte cum ar fi – \nboli comune sau din muncă\n (niciodată nu putem ști ce se poate întâmpla peste ani, iar asigurarea medicală este extrem de importantă pentru cazul în care apare o boală care ne poate împiedica să mai lucrăm), \najutor economic din partea statului\n (avem posibilitatea de a solicita ajutorul economic din partea statului spaniol, care, deși nu reprezintă o sumă mare, este un venit care ne poate ajuta să supraviețuim până găsim un alt loc de muncă sau până solicităm eventual pensionarea anticipată în România) \nși pensia\n (în cazul expus anterior, având îndeplinită vârsta pentru pensionare, plus anii cotizați în România, s-ar fi putut solicita pensionarea în Spania).\n\n\nÎn cazul prezentat, prima \nproblemă a pornit de la inexistența unui contract de muncă\n. Neavând un contract de muncă, nici documente care să arate că sunt rezidenți pe teritoriul Spaniei și că au cotizat ceva, nu pot beneficia de niciun ajutor. Dacă ar fi cotizat măcar la sistemul de Asigurări Sociale, altele ar fi fost acum posibilitățile lor.\n\n\nDe aceea, recomand clienților mei să lucreze întotdeauna cu contract de muncă, oricum ar fi acesta, să se asigure că cotizează la sistemul de Asigurări Sociale și ideal ar fi să se înscrie la Sindicatul Muncitorilor din zona în care aparțin (în schimbul unei taxe modice) pentru a se putea informa de fiecare dată când au nedumeriri cu privire la drepturile lor și de asemenea, pentru a beneficia de asistență juridică gratuită în cazul unui litigiu în instanță. Acestea dispun de departamente specializate pe fiecare Convenție Colectivă în parte și vă pot consilia în cunoștință de cauză.\n\n\nA doua problemă a pornit de la promisiunea de moștenire pe cale verbală\n, fără a exista un contract între părți. Și aici am să fac câteva precizări pentru a stabili ce fel de contract trebuie să faceți în cazul în care vi se promite o moștenire în schimbul muncii.\n\n\nÎn primul rând, trebuie să specific că orice contract care privește un bun imobil (casă, apartament sau teren), trebuie încheiat în fața notarului. Așadar, un contract semnat între părți, de mână, vă poate crea multe probleme în momentul în care veți dori să intrați în posesia bunului. Așadar, nu vă ajută nici o înregistrare audio unde vi se promite că vi se lasă casa în schimbul unei contra-prestații. În schimb, contractele care privesc bunurile mobile (de exemplu, o mașină, bijuterii) da, pot fi încheiate de mână, între părți.\n\n\nTestamentul.\n Deși o formă obișnuită de a împărți bunurile lăsate moștenire este testamentul la notar, totuși se aplică vorba populară „\nnici când vezi să nu crezi\n”. De ce? Pentru că testamentul poate fi schimbat oricând, fără ca dumneavoastră să aflați. Astăzi puteți merge la notar să semnați și mâine proprietarul poate merge la notar să-l schimbe în favoarea altcuiva fără ca dumneavoastră să știți. Apoi, depinzând de starea de sănătate a persoanei care vă lasă moștenirea (de obicei sunt persoane în vârstă, care suferă de diferite afecțiuni), un testament poate fi atacat în instanță de către moștenitorii legali (copiii, nepoții, sau alți moștenitori) și poate fi anulat dacă se dovedește că persoana care a lăsat moștenirea nu era în deplinătatea facultăților mentale la realizarea testamentului. În plus, atunci când există moștenitori legali cum ar fi de exemplu copiii sau nepoții, trebuie verificate totalitatea bunurilor pe care proprietarul le lasă moștenire pentru că nu se poate încălca cota legală care le revine acestora. Conform legii, copiii trebuie să moștenească un procent din bunuri (procent care depinde de numărul de copii) și doar restul se poate lăsa moștenire altcuiva prin testament.\n\n\nContractul de donație cu clauză de întreținere și drept de habitație\n. Acest contract se semnează la notar și se stabilesc condițiile clare – vă lasă bunul în schimbul îngrijirilor. Până la deces, proprietarii au dreptul să locuiască în casă, iar dumneavoastră trebuie să vă ocupați de îngrijirea lor. \nAtenție\n însă: dacă vi se donează de exemplu o casă cu o valoare de 80.000 de euro, veți fi obligați să achitați impozitul pentru donație. Așadar, întrebați la notar, în momentul realizării actului, și ce veți datora Finanțelor ca impozit la decesul proprietarului, pentru că aceste sume depind de fiecare Comunitate Autonomă în parte și pot fi destul de mari, iar dacă dumneavoastră ați lucrat fără nicio remunerație economică, nu veți avea posibilitatea de a achita impozitul. În cazul când intervin moștenitorii legali (copiii) – care de obicei intervin în majoritatea cazurilor cu bunuri de valoare mare – vă puteți solicita drepturile conform contractului de donație.\n\n\nÎn consecință, pentru a rezuma în câteva idei clare: când vorbim despre moștenirea unei case, niciodată nu ne putem mulțumi cu o înțelegere verbală și nici măcar cu o înțelegere scrisă, înțelegerea trebuie făcută neapărat în fața notarului. Iar când lucrați pentru o persoană, indiferent de modalitatea în care alege să vă plătească, aveți în vedere măcar să cotizați la sistemul de Asigurări Sociale.\n\n\nAutor:\n \nAvocat Ioana Brătuleanu \n(Specialist în Drept European, BRILAW ABOGADOS Madrid).\n\n\nArticol publicat în ediția tipărită \nOccidentul Românesc\n / martie 2019.",
        "author": null,
        "date": "2022-08-25T11:17:39+02:00",
        "category": "Articole",
        "url": "https://occidentul-romanesc.com/despre-partea-nevazuta-si-nestiuta-a-emigrarii/",
        "region": "Spania"
    },
    {
        "title": "Destinații de evadare în Spania: De la San Sebastián la San Vicente de la Barquera",
        "content": "San Sebastián\n, sau Donostia așa cum este cunoscută în euskera, este un oraș minunat situat în \nȚara Bascilor\n, renumit pentru peisajul spectaculos și tradițiile sale bogate. Cu un climat plăcut și o arhitectură impresionantă, există multe de văzut și de făcut aici. Plaja La Concha este una dintre cele mai celebre plaje din Spania, oferind un cadru plăcut pentru o baie relaxantă. De asemenea, puteți să vă plimbați pe cheiul San Sebastián pentru a admira designul unic al golfului, sau să vizitați unul dintre numeroasele restaurante și baruri locale. Pitorescul cartier La Parte Vieja este, de asemenea, plin de clădiri istorice frumoase.\n\n\nDacă sunteți în căutare de activități interesante, San Sebastián oferă o varietate largă. Puteți urca pe munte pentru a admira panorama, sau puteți vizita Teatrul Victoria Eugenia pentru câteva ore de divertisment. Acest oraș oferă, de asemenea, o gamă largă de activități sportive, de la drumeții în munți până la golf.\n\n\nCăutați un sat fermecător și magic? Atunci \nBesalú\n este alegerea perfectă. Acest mic sat din Girona, \nCatalonia\n, este un refugiu minunat pentru călători. Este situat într-un vale adâncă, înconjurat de munți, văi și păduri. Besalú este renumit pentru frumoasele sale clădiri medievale, inclusiv biserica San Vicente și ruinele unui vechi castel. Piața de pește este un loc frumos pentru o plimbare, vizitând restaurantele și cafenelele locale. De asemenea, meșteșugarii oferă obiecte unice, de la bijuterii lucrate manual până la ceramică autentică.\n\n\nÎn jurul Besalú-ului, există, de asemenea, multe de vizitat. Orașul este aproape de celebra Costa Brava, una dintre cele mai cotate destinații de coastă din Spania. De asemenea, puteți vizita Parcul Natural Montgri, care oferă o varietate de minunății naturale de admirat.\n\n\nCádiz\n este un oraș fermecător situat în sudul Spaniei, pe coasta strâmtorii Gibraltarului. Acest oraș vechi este renumit pentru arhitectura sa istorică, de la zidurile impunătoare ale cetății până la palatele de pe Plaza de La España. Dacă vă place plaja, Cádiz oferă o mare varietate de plaje frumoase. Plaja populară La Mangueta este un loc excelent pentru a vă relaxa, în timp ce plaja La Caleta oferă apusuri de soare frumoase.\n\n\nDe asemenea, plaja Wincheste este foarte aproape, oferind un cadru minunat pentru o plimbare. Cádiz oferă, de asemenea, o gamă largă de activități în aer liber pentru vizitatori. Poți vizita portul pentru a vedea ambarcațiunile locale, sau poți urca în Turn Tavira pentru a te bucura de o priveliște panoramică minunată. Orașul oferă, de asemenea, o varietate largă de restaurante, baruri și pub-uri de care să te bucuri.\n\n\nSan Vicente de la Barquera\n este un oraș istoric fermecător situat în Cantabria, în nordul Spaniei. Acest oraș se află între munții Picos de Europa și Marea Cantabrică, ceea ce îl face un loc excepțional pentru iubitorii de sporturi acvatice. Arhitectura tipică a coastei din Cantabria este, de asemenea, impresionantă și captivantă.\n\n\nPlaja La Arena este locul ideal pentru drumeți, oferind toate activitățile acvatice. De la plimbări cu kayakul până la înot, aici este câte ceva pentru toată lumea. Te poți plimba pe coastă și te poți bucura de frumoasa priveliște a mării, sau poți vizita satele de pe coastă pentru a explora cultura locală.\n\n\nSan Vicente de la Barquera oferă, de asemenea, o varietate de restaurante, baruri și pub-uri unde te poți bucura de o varietate de mâncăruri marine autentice sau \nburgeri\n făcuți manual. Dacă dorești viață de noapte, poți petrece seara într-unul dintre barurile locale cu prietenii tăi.\n\n\nHaro\n este un oraș frumos situat în coridorul verde al La Rioja, în nordul Spaniei. Acest oraș istoric este renumit pentru zonele sale verzi, câmpurile de flori și viile frumoase. Cultura viticolă înfloritoare atrage, de asemenea, mulți vizitatori. Haro este un loc excelent pentru iubitorii de vin, oferind o varietate de crame locale de vizitat. Dacă ești pasionat de vin, poți încerca o varietate de vinuri diferite în barurile și restaurantele orașului. Poți vizita muzeul orașului pentru a afla mai multe despre trecutul viticol al acestei regiuni frumoase. În plus, față de baruri și restaurante, există multe locuri de văzut în Haro. Poți explora fascinantul Parc Natural de Saja-Besaya, sau poți vizita Biserica de la Asunción pentru a te bucura de una dintre cele mai impresionante priveliști panoramice din regiune. Există, de asemenea, o varietate de activități recreative, de la patinaj în parc până la degustarea gastronomiei locale.\n\n\nA consemnat: Zoe Stoleru Martí\n\n\nImagini, colaj foto: OR\n\n\nArticol publicat în \nediția Occidentul Românesc a lunii aprilie 2024.",
        "author": null,
        "date": "2024-04-24T09:34:16+02:00",
        "category": "Articole",
        "url": "https://occidentul-romanesc.com/destinatii-de-evadare-in-spania-de-la-san-sebastian-la-san-vicente-de-la-barquera/",
        "region": "Spania"
    },
    {
        "title": "Detalii pe tema Programului Start-Up Nation Diaspora oferite de către consilierul economic din cadrul Ambasadei României la Madrid",
        "content": "Consilierul economic din cadrul \nAmbasadei României la Madrid\n, \nBogdan Bădescu\n, a avut o intervenție telefonică  la \nRadio Românul\n, la 15 septembrie, pe tema \nProgramului \nStart-Up Nation Diaspora\n. Persoanele interesate pot reasculta interviul aici: \nhttp://www.radioromanul.es/…/prelungirea-perioadei…/…\n.\n\n\nAmbasadei României la Madrid reamintește celor interesați, că perioada de înscriere pentru Programul \nStart-Up Nation Diaspora\n a fost prelungită până la \n3 octombrie\n a.c. Înscrierile se realizează \nexclusiv online!\n\n\nPotențialii beneficiari ai acestui program pot beneficia de asistență dacă apelează la numărul de telefon +4021.9059.\n\n\nPentru informații detaliate, poate fi consultat Manualul Programului \nStart-Up Nation Diaspora\n pus la dispoziție de Ministerul Antreprenoriatului şi Turismului \nhttp://turism.gov.ro/…/07/18/manual-start-up-nation-2022/\n.\n\n\nComunicat și foto: Ambasadei României la Madrid",
        "author": null,
        "date": "2022-09-19T11:29:44+02:00",
        "category": "Informații",
        "url": "https://occidentul-romanesc.com/detalii-pe-tema-programului-start-up-nation-diaspora-oferite-de-catre-consilierul-economic-din-cadrul-ambasadei-romaniei-la-madrid/",
        "region": "Spania"
    },
    {
        "title": "Deteriorarea situației sanitare obligă autoritățile spaniole să reintroducă restricții în mai multe regiuni",
        "content": "Dat fiind faptul că în ultimele zile situația sanitară din Spania s-a înrăutăţit prin creșterea alarmantă a numărului de contaminări cu Covid-19 în rândul tinerilor, autoritățile spaniole vor lua măsuri de reintroducere a unor restricţii în această săptămână, relatează RTVE.\n\n\nÎn acest context, luni, 05 iulie a.c., Ministerul Sănătăţii a înregistrat 32.607 de cazuri noi de Covid-19 în ultimele 72 de ore şi 23 de morţi.\n\n\n„Cifrele zilei nu arată deloc bine”, a declarat Fernando Simon, epidemiologul-şef al Ministerului Sănătăţii, explicând că „aceste date sunt extrem de variabile între diferitele categorii de vârstă” şi că „printre cei mai tineri avem o rată de incidenţă apropiată de 600”.\n\n\nÎn paralel, campania de vaccinare se accelerează, astfel că 40,3% din populaţia de 47 de milioane de spanioli este vaccinată complet împotriva coronavirusului, iar peste jumătate (55,9%) a primit cel puţin o doză.\n\n\nFoto: Michel Euler AP",
        "author": null,
        "date": "2021-07-06T08:31:52+02:00",
        "category": "Spania",
        "url": "https://occidentul-romanesc.com/deteriorarea-situatiei-sanitare-obliga-autoritatile-spaniole-sa-reintroduca-restrictii-in-mai-multe-regiuni/",
        "region": "Spania"
    },
    {
        "title": "Dezvăluiri despre falsificatori de genți, parfumuri, carne și vinuri din Spania",
        "content": "Rezumat din reportajul televizat și difuzat la 27 iulie 2023, de către Televisión Española, S.A., RTVE.\n\n\nExistă falsificatori de genți, parfumuri, genți și alimente. Aceste falsificări pot include uleiuri, carne sau vinuri ale căror etichete nu corespund conținutului real sau produse cu ingrediente de calitate inferioară față de cea anunțată.\n Spania este țara europeană cu cele mai multe fraude agroalimentare. Deși volumul de produse frauduloase este mic în comparație cu cantitățile comercializate, aceste infracțiuni afectează credibilitatea sectoarelor afectate.\n\n\nUleiul de măsline extravirgin\n\nÎn prezent, cu prețurile uleiului de măsline la niveluri record, un litru de ulei extravirgin costă de patru ori mai mult decât unul de floarea-soarelui. Aceasta este o diferență care stârnește interesul „piraților” alimentari, care amestecă sau înlocuiesc măslinele cu alte ingrediente de valoare și calitate mai scăzute. \n„Ei falsifică înregistrările sanitare”\n, explică Pedro Barato, președintele Asociației Agrare a Tinerilor Agricultori (ASAJA). Așa cum menționează, aceste persoane sunt întotdeauna străine de sector: \n„Nu fac parte din cooperativele sau presele noastre de ulei”.\n\n\nȘi nu numai uleiul, aceste falsificări afectează și peștele, condimentele, vinul și carnea, așa cum afirmă OCU. \n„Caută produse de calitate inferioară care par a fi de calitate superioară, iar diferența de preț între costurile mai mici este de unde provine profitul”\n, explică Enrique García, președintele OCU, conform RTVE. Astfel, unii încearcă să vândă frunze de măslin mărunțite, simulând că sunt cimbru sau extract de gardenia, pretinzând că este șofran. Același lucru se întâmplă cu carnea: pretind că, comercializează carne de vițel, când de fapt este carne de vacă, sau vinuri al căror origine nu corespunde denumirii lor. Acestea sunt câteva dintre fraudele cele mai frecvente.\n\n\nConsecințe economice și pentru sănătate\n\n\n„Anul 2022 a înregistrat 39 de infracțiuni elucidate privind siguranța agroalimentară și 104 de persoane arestate”\n, indică Héctor Chillón, locotenent în cadrul Unității Centrale Operaționale de Mediu. Aceste infracțiuni cauzează prejudicii industriei agroalimentare și pot avea, de asemenea, consecințe asupra sănătății. \n„Dacă se încalcă normele de etichetare, este posibil să se încalce și reglementările privind siguranța alimentară”\n, spun reprezentanții OCU.\n\n\nPentru a preveni fraudele, există laboratoare care analizează ADN-ul alimentelor și pot identifica dacă compoziția corespunde etichetei. \n„Aceasta se poate aplica la diferite produse, cum ar fi hamburgerii, pateurile, surimi și implementăm tehnologia și în alte sectoare, cum ar fi cel al uleiului”\n, explică Beatriz Vallejo, responsabilă de cercetare și dezvoltare la Laboratoarele Tehnologice din Levante, unde se desfășoară această cercetare. O tehnologie de analiză genetică pentru a garanta consumatorilor că nu li se livrează calitate inferioară.\n\n\nA consemnat: \nOccidentul Românesc\n\n\nSursa: \nRTVE",
        "author": null,
        "date": "2023-07-30T09:33:31+02:00",
        "category": "Spania",
        "url": "https://occidentul-romanesc.com/dezvaluiri-despre-falsificatori-de-genti-parfumuri-carne-si-vinuri-din-spania/",
        "region": "Spania"
    },
    {
        "title": "Proiecte de cooperare economică româno-spaniole",
        "content": "În continuarea eforturilor depuse de către \nConsulatul General al României la Sevilla\n pe palierul diplomației economice, la data de 23 martie a.c., a avut loc în capitala provinciei Huelva, Comunitatea Autonomă Andaluzia, o sesiune informativă având ca principal obiectiv promovarea oportunităților de afaceri și investiții oferite de România.\n\n\nCa dovadă a intenției celor două părți de a dezvolta în viitor proiecte concrete, în debutul acțiunii a fost semnat acordul de cooperare dintre Consulatul General al României la Sevilla şi \nCamera de Comerț Huelva\n, instrument prin intermediul căruia oficiul consular va informa cetățenii români cu privire la serviciile oferite de către instituția spaniolă celor care doresc să demareze o activitate economică, în Provincia Huelva.\n\n\n\n\nSistemul fiscal atractiv cât și facilitățile de finanțare disponibile în România pentru atragerea investițiilor străine au fost printre principale teme abordate în cadrul mesei rotunde pe teme economice, organizată de către CG Sevilla împreună cu Biroul de promovare economică din cadrul misiunii diplomatice Madrid și Camera de Comerț Huelva.\n\n\nEvenimentul s-a bucurat de prezența a numeroși reprezentanți ai mediului de afaceri local, companii din domeniul siderurgiei, agriculturii, resurselor umane, construcțiilor civile, servicii şi transport, agenți economici interesați să cunoască oportunitățile pe care Romania le oferă pentru dezvoltarea unor parteneriate comerciale.\n\n\nAcțiunea face parte din seria de demersuri de diplomație economică ale Consulatului General al României la Sevilla realizate în colaborare cu \nAmbasada României la Madrid\n, care au ca obiectiv, dezvoltarea de noi proiecte de cooperare economică româno-spaniole.",
        "author": null,
        "date": "2023-03-25T11:21:56+02:00",
        "category": "Politică",
        "url": "https://occidentul-romanesc.com/dezvoltarea-de-noi-proiecte-de-cooperare-economica-romano-spaniole/",
        "region": "Spania"
    },
    {
        "title": "Din 2 iunie, fără SpTH și certificat Covid-19, la intrarea în Spania",
        "content": "Ambasada României în Regatul Spaniei\n anunță că începând cu data de \n2 iunie 2022\n, la intrarea în Spania nu se mai solicită prezentarea formularului de \ncontrol sanitar SpTH\n și nici a certificatului\n Covid-19\n. Măsura este valabilă pentru pasagerii care sosesc în Spania pe cale aeriană sau maritimă, provenind din statele membre ale Uniunii Europene sau statele asociate Schengen.\n\n\nAmbasada recomandă să consultați periodic pagina de internet a Ambasadei României în Regatul Spaniei pentru a obține informații actualizate privind condițiile de călătorie în context Covid-19, \nAICI\n.",
        "author": null,
        "date": "2022-06-02T23:57:31+02:00",
        "category": "Spania",
        "url": "https://occidentul-romanesc.com/din-2-iunie-fara-spth-si-certificat-covid-19-la-intrarea-in-spania/",
        "region": "Spania"
    },
    {
        "title": "Din Gaza spre Nirvana, de Paul Gabor",
        "content": "Din Gaza spre Nirvana, de Paul Gabor\n\n\n\n\n„Intru în barul chinezoaicei. E noapte, tîrziu, am senzația că va strînge paharele dintr-un moment într-altul. Cer o bere. Mi-e poftă de cartofi prăjiți cu sos de usturoi și aș vrea și niște măsline sărate într-o farfurioară. Friteuza e încă în priză, nicio problemă, îmi face cartofii imediat. Sorb din gulerul berii. E rece. Noaptea e caldă, octombrie e fierbinte.\n\n\nDin boxe bubuie o piesă în chineză. Linia melodică mi-e cunoscută: Dieter Bohlen. Anii ’80 – Modern Talking. Realizez că sînt nepermis de bătrîn și o întreb pe Deri dacă a auzit de formația asta germană. Habar nu are despre cine vorbesc. Îmi zîmbește și bagă cîrpa într-un pahar pe care abia îl scosese din mașina de spălat vase. Lîngă mine, la altă masă, stau doi marocani. Se uită la meciul din televizor și mănîncă în liniște pachețele de primăvară. Beau apă minerală cu lămîie pentru că Allah nu le permite să se apropie de alcool, cel puțin nu o fac în public. Așa, de ochii lumii, sînt consumatori fără păcate. La păcănele e un ins pe care îl știu din vedere. Monedele cad grămadă, a cîștigat un premiu destul de frumos. Comandă o farfurie cu cîrnați și ouă prăjite. Plus un pahar de vin alb cu gheață.\n\n\nDieter cu ochii oblici urlă în continuare în boxe. Scoțienii dau gol, dar li se anulează în urma verificării. Îmi iau cartofii, sosul de usturoi și berea rece. Ies la terasă. Vrem 4 Jack Daniel’s cu Coca Cola, aud din stînga mea. Două perechi s-au așezat la masă, au chef de petrecere pînă tîrziu. Pe pulpa uneia dintre cele două femei se află Maestrul Yoda din Războiul Stelelor. Tatuajul e proaspăt, strălucește în întuneric. Cartofii mei frig. Excelent, am timp să-mi trag sufletul și să-l admir pe Yoda cum se întinde pe pulpă. Deri are un alt televizor care merge. E mai mic și e agățat în perete într-un colț al barului, aproape invizibil.\n\n\nPe ecranul mic curg știri din Fîșia Gaza. Armata israeliană nu a intrat încă pe teritoriu palestinian, nu a sosit ordinul atacului terestru. Urmăresc retrospectiva cu coada ochiului. Văd morții din kibuțuri, fotografii cu ostaticii identificați, familiile ies pe canalele de televiziune implorînd eliberarea prizonierilor. Teroriștii Hamas apar călare pe motociclete și ucid cu sînge rece tot ce întîlnesc în cale, se derulează imagini cu copii, cu femei pline de sînge și bărbați inerți, în poziții greu de imaginat. Moartea e omniprezentă. Clădirile din Gaza cad sub bombardamentul israelian, copiii din Gaza mor fără vină, Gaza va dispărea de pe hartă, Gaza e o pușcărie în aer liber. Hamas refuză plecarea civililor spre Egipt. Oficialii de la Tel Aviv spun că nu se va redeschide niciun robinet de apă pînă cînd ostaticii nu vor fi eliberați.\n\n\nTensiune, amenințări, bombe, elicoptere, drone, explozii, clădiri care cad precum cărțile de joc, spitalele sînt pline de morți. În morgile din Gaza nu mai încape nimeni. Nu există apă, curent, alimente, medicamente. Gaza e închisă ermetic. Ambulanțele sînt bombardate, spitalele și școlile sînt strivite, rachetele nu aleg. Omoară la întîmplare, cu exuberanță. Cartofii mei s-au răcit între timp. Sosul nu prea are usturoi, iar berea a rămas fără guler și s-a încălzit puțin. Blinken coboară din avion, îl ia în brațe pe Bibi Netanyahu și îi promite sprijin necondiționat. Israelienii bombardează aeroporturile din Damasc și Alepo. Asasinii din Hamas se ascund prin galeriile săpate în pămînt. E multă vorbăraie goală, multe discursuri tîmpite, goale de conținut.”\n\n\nCitește articol integral \nAICI\n!",
        "author": null,
        "date": "2023-10-16T15:05:16+02:00",
        "category": "Articole",
        "url": "https://occidentul-romanesc.com/din-gaza-spre-nirvana-de-paul-gabor/",
        "region": "Spania"
    },
    {
        "title": "Din iunie, se reiau croazierele la Málaga",
        "content": "Conducerea Portului din Málaga a stabilit deja luna iunie 2021 pentru reluarea croazierelor naționale. Acest lucru a fost confirmat de către președintele Autorității Portuare din Málaga, Carlos Rubio, după aprobarea conducerii guvernului de Andaluzia, a protocolului de securitate pentru ancorarea acestor nave în apele andaluze.\n\n\nPentru moment, și din cauza circumstanțelor excepționale provocate de Covid-19, croazierele se vor efectua exclusiv pentru itinerarii naționale. Printre alte măsuri de securitate, navele vor avea capacitate limitată, după cum a relatat Diario Sur.\n\n\nCarlos Rubio subliniază că „Andaluzia a fost un pionier în Spania în dezvoltarea unui protocol care garantează siguranța navelor de croazieră”, un sector care în anii normali a adus peste 500.000 de turiști în zonă.\n\n\nCu toate acestea, trebuie amintit că în noiembrie anul trecut, Insulele Canare și-au aprobat propriul protocol, cu aprobarea guvernului central, și de atunci croazierele au fost operate pe itinerarii închise în jurul insulelor, fiind una dintre puținele destinații care au făcut acest lucru în timpul pandemiei.\n\n\nA consemnat: Mircea Fluieraș\n\n\nFoto: hosteltur.com/",
        "author": null,
        "date": "2021-05-08T11:03:23+02:00",
        "category": "Spania",
        "url": "https://occidentul-romanesc.com/din-iunie-se-reiau-croazierele-la-malaga/",
        "region": "Spania"
    },
    {
        "title": "Diplomă de excelență pentru cel mai apreciat tânăr scriitor român din Spania: Mihai Gane (29 de ani)",
        "content": "Duminică, 5 iunie a.c., în cadrul \nTârgului de Carte de la Madrid\n, în prezența scriitorilor \nMiguel Gane\n, \nMartín Rodríguez-Gaona\n și \nBerta García Faet\n, \nInstitutul Cultural Român\n în colaborare cu \nAsociația Colegială a Scriitorilor din Spania\n și \nReprezentanța Comisiei Europene în Spania\n, a organizat \n„Începutul unei călătorii: autori tineri, creație și lumea digitală”\n, un eveniment care face parte din cea de-a doua ediție a\n „Dialogurilor literare hispano-române”\n, se precizează într-un comunicat.\n\n\nÎn acest context, \ncel mai în ascensiune tânăr scriitor român din Spania\n și unul dintre cei mai apreciați în articolele publicațiilor prestigioase din afara țării, \nMihai Gane\n (29 de ani) a primit o \nDiplomă de excelență\n din partea ambasadorului României în Spania, \nGeorge Bologan\n, în semn de recunoștință pentru succesul literar și pentru perseverența pe care a demonstrat-o de-a lungul timpului, luptând temeinic pentru crezul său, fără să își uite sau să își renege originile.\n\n\n\n\nGestul ambasadorului \nGeorge Bologan\n a fost expresia aprecierii valorii și contribuției unui tânăr român la îmbogățirea creației artistice europene și implicit la promovarea spiritului românesc de profunzime și a umanizării societății.\n\n\n„Recunoașterea meritelor lui \nMihai Gane\n înseamnă inclusiv încurajarea tinerilor români, ceea ce este în sintonie cu obiectivele Ambasadei României de la Madrid. Europa nu înseamnă doar economie și politică, UE are nevoie de suflet și să își dezvolte infrastructura culturală. Poeții, pictorii, artiștii sunt binefăcătorii umanității și anticorpii proiectului european în fața curentelor populiste și fără substanță. Mihai Gane interpretează sentimentele si emoțiile multor români plecați din țară. Descrie valoarea sacrificiului, traumele despărțirii și mai ales speranțele pentru ziua de mâine, invitându-și cititorii să aibă o atitudine constructivă. Mihai Gane este un model pentru mulți dintre noi și mai ales pentru generația lui, de a fi consistenți și coerenți, de a alege direcțiile bune și de a evita toxicitatea care exprimă nefericirea celor bombănitori și jucători la masa oportunismului și a ipocriziei”,\n a declarat ambasadorul George Bologan.\n\n\n\n\nTârgul de Carte de la Madrid\n se află la ediția 81 și este cel mai mare ca dimensiune din acest secol, cu 378 de standuri și peste 400 de expozanți. \nStandul României\n îl regăsiți, până pe \n12 iunie\n, la căsuța cu numărul 3 și cuprinde o selecție bogată de volume de traduceri de autori români publicate în Spania, precum și titluri în limba română. Ambasadorul George Bologan a avut două intervenții în cadrul târgului și s-a întâlnit cu autorii \nSilvia Marcu\n, \nCătălina Iliescu\n și tânărul \nMihai Gane\n care se bucură de articole pozitive în cele mai prestigioase publicații spaniole. Programul activităților literare la standul României poate fi consultat aici: \nhttps://www.icr.ro/uploads/files/program-targ-de-carte-2022-ro.pdf\n\n\nFoto: Ambasada României în Regatul Spaniei",
        "author": null,
        "date": "2022-06-14T14:23:28+02:00",
        "category": "Cultură",
        "url": "https://occidentul-romanesc.com/diploma-de-excelenta-pentru-cel-mai-apreciat-tanar-scriitor-roman-din-spania-mihai-gane-29-de-ani/",
        "region": "Spania"
    },
    {
        "title": "Documente necesare exercitării dreptului de vot în străinătate la alegerile din 5 – 6 Decembrie",
        "content": "Cetățenii români cu domiciliul în străinătate își pot exercita dreptul de vot la secțiile organizate în străinătate în baza unuia dintre următoarele acte de identitate:\n\n\n\n\na) pașaportul simplu, cu menționarea țării de domiciliu;\n\n\nb) pașaportul simplu temporar, cu menționarea țării de domiciliu;\n\n\nc) pașaportul simplu electronic, cu menționarea țării de domiciliu\n\n\n\n\nCetățenii români cu reședința în străinătate își pot exercita dreptul de vot la secțiile de votare organizate în străinătate în baza unuia dintre următoarele acte de identitate, însoțite de un document oficial emis de statul străin privind stabilirea reședinței:\n\n\n\n\ncartea de identitate;\n\n\ncartea de identitate provizorie;\n\n\nbuletinul de identitate;\n\n\npașaportul simplu;\n\n\npașaportul simplu electronic;\n\n\npașaportul simplu temporar.\n\n\n\n\nAlegătorul care deține un act de identitate din cele prevăzute mai sus, al cărui termen de valabilitate a expirat în perioada 1 martie – 6 decembrie 2020, își poate exercita dreptul de vot la alegerile pentru Senat și Camera Deputaților din anul 2020 în baza acestuia, Potrivit art.1 din Decizia nr 35/2020 a Biroului Electoral Central.\n\n\nÎn ceea ce privește reședința în Spania, aceasta poate fi dovedită în baza unuia dintre următoarele documente:\n\n\n\n\nCertificat de înregistrare ca cetățean comunitar (NIE – card verde);\n\n\nAdeverință de înregistrare în Registrul municipal (Empadronamiento);\n\n\nPermis de conducere (spaniol);\n\n\nCard de sănătate (spaniol);\n\n\nCarnet de elev/student (spaniol);\n\n\n\n\nDocumente care conțin NIE/numărul de identificare al străinului, respectiv:\n\n\n\n\na) carte de muncă;\n\n\nb) certificat de persoană în căutarea unui loc de muncă;\n\n\nc) certificat de înscriere la asigurările sociale.\n\n\n\n\nLista documentelor care atestă reședința în străinătate, potrivit OMAE nr. 1627 din 26.08.2019 poate fi consultată la: \nhttp://www.mae.ro/sites/default/files/file/anexa_omae_1627_20191_cu_anexe.pdf",
        "author": null,
        "date": "2020-11-28T14:17:01+02:00",
        "category": "Informații",
        "url": "https://occidentul-romanesc.com/documente-necesare-exercitarii-dreptului-de-vot-in-strainatate-la-alegerile-din-5-6-decembrie/",
        "region": "Spania"
    },
    {
        "title": "Documentele de călătorie ale cetățenilor români stabiliți în străinătate",
        "content": "Pe perioada verii cetățenii români stabiliți în străinătate obișnuiesc să călătorească către țara de origine ori alte destinații de vacanță și de multe ori se întâmplă ca în momentul achiziționării biletelor de călătorie să își dea seama că documentele de călătorie au expirat ori nu sunt în regulă. În articolul de luna aceasta voi menționa care sunt opțiunile și documentele necesare în cazul în care documentele au expirat, dacă se călătorește cu minori ori dacă pentru plecarea în vacanță este necesară viză de călătorie.\n\n\nTitlul de călătorie pentru cetățenii români majori.\n În cazul cetățenilor români adulți care călătoresc spre Spania, aceștia se pot deplasa doar cu Pașaportul sau Cartea de identitate aflate în perioada de valabilitate. Dacă se călătorește spre România, deplasarea se poate efectua pe baza Pașaportului sau a Cărții de identitate aflate în perioada de valabilitate. Probleme apar atunci când nici unul din aceste două documente nu se mai află în perioada de valabilitate. Dacă se călătorește către România, cetățeanul român poate solicita eliberarea unui Titlu de călătorie, cunoscut și ca ,,\nFoaie de drum\n”.\n\n\nTitlul de călătorie este documentul care se eliberează de misiunile diplomatice sau oficiile consulare ale României cetățenilor români aflați în străinătate care nu mai dețin un document de călătorie valabil (carte de identitate sau pașaport), pentru ca titularul să se întoarcă în țară.\n\n\nPentru eliberarea unui titlu de călătorie, pentru cetățenii români majori, sunt necesare următoarele documente: un document de identitate cu fotografie, eliberat de autoritățile române (carte de identitate, cartea de identitate provizorie sau buletin de identitate), dacă acestea există; pașaportul anterior, dacă acesta există. Dacă solicitantul nu deține un document de identitate sau de călătorie românesc, pentru o corectă identificare a acestuia, se pot prezenta și alte documente românești, cum ar fi, de exemplu: certificate de stare civilă (naștere sau căsătorie); permis de conducere; livret militar; certificate de dobândire/redobândire a cetățeniei române; atestate de clarificare a statutului juridic în raport cu statul român.\n\n\nÎn cazul în care solicitantul nu deține niciun document de identitate sau de stare civilă românesc, iar din consultarea bazelor de date nu se poate stabili identitatea sa, este necesară identificarea persoanei în România. Operațiunile de identificare se efectuează de către misiunea diplomatică/oficiul consular la care se solicită eliberarea titlului de călătorie, are o valabilitate de 30 (treizeci) de zile; pentru acest serviciu nu se percep taxe consulare și nici nu este nevoie de programare prealabilă în caz de urgență.\n\n\nTitlul de călătorie pentru cetățenii români minori. \nÎn cazul în care se dorește eliberarea unui titlu de călătorie pentru un minor sub 18 (optsprezece) ani, sunt necesare următoarele documente: certificatul de naștere românesc al minorului sau certificatul de naștere străin, cu mențiunea că nu sunt acceptate certificatele de naștere străine dacă în cuprinsul cărora nu sunt menționate numele părinților, pașaportul anterior al minorului (dacă acesta există); document/ documente de identitate al părintelui/ ale părinților, al reprezentantului legal ori al persoanei împuternicite, după caz, aflate în termen de valabilitate, în original; și dacă este cazul, se solicită hotărâre judecătorească de încredințare a minorului (rămasă definitivă), hotărâre judecătorească în temeiul căreia părintele exercită singur autoritatea părintească (cu mențiunea definitivă), ori ordonanță președințială (numai pentru cererile formulate de/ cu acordul părintelui în favoarea căruia a fost pronunțată ori pentru cele formulate de persoana împuternicită de către acestea); hotărâre judecătorească (rămasă definitivă), ori ordonanță președințială, prin care instanța a suplinit acordul celuilalt părinte pentru eliberarea documentului de călătorie (numai pentru cererile formulate de părintele/ cu acordul părintelui în favoarea căruia a fost pronunțată ori pentru cele formulate de persoana împuternicită de către acesta); actul de desemnare a reprezentantului legal (numai pentru cererile formulate de acesta/ cu acordul acestuia, în cazul minorilor care la data punerii sub interdicție nu se află sub ocrotirea părinților); act de deces al părintelui (pentru cererile formulate de părintele supraviețuitor/ cu acordul său ori pentru cele formulate de către persoana împuternicită de acesta); procură specială sau declarație privind acordul celuilalt părinte (pentru cererile formulate de unul dintre părinți); procură specială (pentru cererile formulate de persoana împuternicită de unul dintre părinți/ ambii părinți/ reprezentantul legal).\n\n\nDeclarațiile privind acordul de eliberare a titlului de călătorie pentru minor, date în alte condiții decât în fața lucrătorului consular care primește cererea, precum şi procura specială trebuie să fie autentificate, în țară de notarul public, iar în străinătate de misiunile diplomatice sau oficiile consulare ale României ori, dacă au fost încheiate la autoritățile spaniole competente, să îndeplinească în mod corespunzător formalitățile de apostilare. Declarațiile și procura specială sus-menționate, încheiate la autoritățile spaniole competente, trebuie să fie însoțite de o traducere legalizată.\n\n\nDocumentele originale se restituie titularului, cu excepția procurii speciale şi a declarației privind acordul părinților. În cazul în care procura specială şi declarația sus-menționate cuprind împuternicirea şi respectiv acordul pentru îndeplinirea şi a altor operațiuni sau acte, altele decât cele privind eliberarea documentului de călătorie, precum şi în cazul în care procura specială şi declarația cuprind împuternicirea şi respectiv acordul pentru eliberarea titlului de călătorie pentru mai mulți minori, iar cererile nu sunt depuse concomitent, acestea se restituie solicitantului. În cazul în care solicitantul dorește să călătorească către altă țară decât România, nu poate folosi Titlul de călătorie eliberat de misiunile diplomatice sau oficiile consulare ale României.\n\n\nMinorii. Alte situații. \nCetățenii români minori pot călători din Spania în străinătate numai însoțiți, cu acordul părinților sau al reprezentanților legali, conform prevederilor din Legea nr. 248/2005, astfel că pentru a călători în România, minorului i se va solicita la ieșirea din Spania documentul de călătorie (pașaport românesc valabil sau carte de identitate românească valabilă ori Titlul de călătorie dacă documentele anterioare sunt expirate și se călătorește către România). În cazul în care minorul nu deține sau nu a deținut niciodată documente românești valabile, acestea vor trebui obținute înaintea efectuării călătoriei. De asemenea, nu este necesară declarația de trecere a frontierei, indiferent de persoana majoră însoțitoare, însă în cazul minorilor cu dublă cetățenie română și spaniolă (care au cel puțin un părinte cu cetățenie spaniolă), la ieșirea din țară, se va aplica legea spaniolă, iar aceștia pot utiliza un document spaniol pentru a călători în afara țării, însă va fi necesară o declarație din partea părinților/părintelui.\n\n\nDacă minorul călătorește din România către Spania, în funcție de situație, pot fi necesare diferite documente. Astfel că, dacă minorul călătorește însoțit de ambii părinți, i se va solicita pașaport românesc valabil sau carte de identitate românească valabilă. În cazul în care minorul nu deține sau nu a deținut niciodată documente românești valabile, acestea vor trebui obținute înaintea efectuării călătoriei. Dacă minorul călătorește însoțit de unul dintre părinți, i se va solicita documentul de călătorie (pașaport românesc valabil sau carte de identitate românească valabilă) și oricare din următoarele documente, după caz: declarația autentificată de acord a părintelui care nu însoțește minorul, orice document eliberat de autoritățile spaniole care atestă reședința minorului în Spania (\nNIE, Empadronamiento\n etc.) cu traducere în limba română; pașaportul românesc al minorului în care să fie înscris domiciliul în Spania (CRDS); hotărârea judecătorească definitivă de încredințare a minorului ori certificatul de deces al celuilalt părinte.\n\n\nDacă minorul călătorește însoțit de o altă persoană, i se va solicita documentul de călătorie (pașaport românesc valabil sau carte de identitate românească valabilă), certificatul de cazier judiciar al persoanei însoțitoare și oricare din următoarele documente, după caz: declarația autentificată de acord a părinților; orice document eliberat de autoritățile spaniole care atestă reședința minorului în Spania (\nNIE, Empadronamiento\n etc.); pașaportul românesc al minorului în care să fie înscris domiciliul în Spania (CRDS).\n\n\nAlte condiții și vize.\n În condițiile în care doriți să vă deplasați către o altă țară și mă refer în special la țările din afara Uniunii Europene, trebuie să asigurați că îndepliniți condițiile de intrare în acea țară ca cetățeni români care pot fi diferite de condițiile de intrare în statul respectiv ca cetățean spaniol. Condițiile de intrare în alte state pot fi verificate pe pagina https://www.mae.ro/travel-conditions și atenție la solicitarea vizelor din timp pentru a avea o călătorie liniștită.\n\n\nAutor: \nAvocat Ioana Brătuleanu \n(Madrid) – Colaborator voluntar la Occidentul Românesc\n\nAvocat ICAM specializat în Drept internațional\n\nTelefon 0034.642.308.360\n\nWeb: \nwww.brilawabogados.es\n\nE-mail: \nsecretaria@brilawabogados.es\n\n\nArticol publicat în ediția tipărită „\nOccidentul Românesc\n” a lunii august 2022.\n\n\nFoto\n: tiritas.es\n\n\nNota redacției:\n\n\n\n\nIoana Brătuleanu\n este avocat specializat în Drept Internațional Privat, colaborator voluntar în cadrul redacției Occidentul Românesc din 2015. Licențiată în Drept la Facultatea de Drept din cadrul Universității ,,Al. I. Cuza” din Iași, Ioana a urmat cursurile Masterului de Drept european din cadrul aceleași universități, perioadă în care a beneficiat și de o bursă de studiu la Universitatea din Insulele Baleare, Spania. În anul 2015 a urmat cursurile Masterului de Acces în Avocatură la Universitatea Complutense din Madrid, iar în anul 2017 a devenit membru al Ilustrului Colegiu de Avocați din Madrid. În prezent își desfășoară activitatea de avocat pe teritoriul Spaniei și al României, având biroul în capitala Spaniei.",
        "author": null,
        "date": "2022-08-25T11:07:48+02:00",
        "category": "Articole",
        "url": "https://occidentul-romanesc.com/documentele-de-calatorie-ale-cetatenilor-romani-stabiliti-in-strainatate/",
        "region": "Spania"
    },
    {
        "title": "Documentele necesare pentru oficierea căsătoriei în cadrul consulatelor române din Regatul Spaniei",
        "content": "Dosarul pentru oficierea căsătoriei la oficiul consular român conține:\n\n\n\n\ncertificate de rezidență pe teritoriul Spaniei\n\n\ncertificate de naștere\n\n\nbuletine/cărți de identitate valabile sau pașapoarte valabile\n\n\ncertificatul de căsătorie (sau de naștere) cu mențiunea divorțului și a numelui purtat în urma divorțului/certificatul de naștere sau căsătorie cu mențiunea desfacerii căsătoriei prin decesul soțului, dacă este cazul\n\n\ncertificate medicale prenupțiale în care să fie precizat „apto/a para contraer matrimonio”, legalizate cu apostila de la Haga şi traduse în limba română. Toate documentele trebuie prezentate în original + 2 fotocopii.\n\n\n\n\nCertificatele medicale prenupțiale se pot obține de la medicul de familie din România sau din Spania. În cazul în care prezentați certificatele medicale de la medicul de familie din România, acestea nu mai trebuie legalizate și nici traduse. În cazul în care prezentați certificate medicale de la medicul de familie din Spania (Certificado Medico Oficial – culoare galbenă), acestea vor trebui legalizate după cum urmează: la Colegiul medicilor de care aparține medicul, apoi la Colegiul General al Medicilor din Madrid, și apoi se va obține Apostila de la Haga la Tribunalul Superior de Justiție din Madrid. După obținerea tuturor acestor legalizări, certificatele medicale vor trebui traduse și legalizate. Certificatele medicale prenupțiale sunt valabile doar 14 zile, începând cu data emiterii și până la oficierea căsătoriei.\n\n\nÎn cazul căsătoriei cu un cetățean străin, acesta trebuie să prezinte următoarele documente:\n\n\n\n\ncertificatul/permisul de rezidență pe teritoriul Spaniei;\n\n\ndocumentul cu care se face dovada identității, în termen de valabilitate (pașaport ) – original + 2 fotocopii;\n\n\ncertificatul de naştere, legalizat şi tradus – original + 2 fotocopii;\n\n\ncertificatul medical privind starea sănătății, întocmit pe formular-tip, care trebuie să poarte numărul de înregistrare, data certă, ștampila unității sanitare, semnătura și parafa medicului, și trebuie să cuprindă mențiunea expresă că persoana se poate căsători „apto/a para contraer matrimonio”; certificatele medicale emise de instituții medicale în străinătate pentru uzul misiunilor diplomatice și oficiilor consulare ale României trebuie să conțină toate rubricile, să fie legalizate cu apostilă și să fie însoțite de traducerea legalizată în limba română, original + 2 fotocopii;\n\n\ncertificatul de cutumă eliberat de misiunea diplomatică a țării de origine pentru soțul cetățean străin, tradus și legalizat, original + 2 fotocopii;\n\n\ndocumente din care să rezulte desfacerea căsătoriei anterioare, dacă este cazul (sentința de divorț definitivă și irevocabilă, certificatul de divorț sau certificatul de naștere cu mențiune de căsătorie și de desfacere a acesteia, certificatul de căsătorie și certificatul de deces al fostului soț), original + 2 copii.\n\n\n\n\nIMPORTANT\n:\n\n\n1) Documentele cu care se face dovada identității trebuie să fie valabile atât la data depunerii declarației de căsătorie, cât și la data oficierii căsătoriei.\n\n\n2) Toate documentele cetățeanului străin trebuie apostolate (dacă țara de origine este semnatară a Convenției de la Haga din 5 octombrie 1961) sau supralegalizate (legalizate la Ministerul de Externe al țării de origine și apoi supralegalizate la Ministerul de Externe din România sau la Ambasada României din țara de origine a cetățeanului străin). Cetățenii străini care provin din state cu care România a încheiat tratate/convenții/acorduri de asistență judiciară sunt scutiți de supra legalizare sau apostilare.\n\n\n3) Documentele în limba străină trebuie traduse în limba română şi legalizate. Traducerile din altă limbă străină decât limba spaniolă se pot realiza de către un traducător autorizat de Ministerul de Justiție din România, de un traducător autorizat de Ministerul Afacerilor Externe din Spania, cazuri în care este nevoie de legalizarea semnăturii traducătorului. Traducerile din limba spaniolă se pot efectua și la consulat, caz în care nu mai este necesară altă legalizare.\n\n\n4) Atât în momentul oficierii căsătoriei, cât şi în cel al depunerii dosarului de căsătorie, cetăţeanul străin va trebui să fie însoţit de un traducător autorizat.\n\n\nSursa: madrid.mae.ro",
        "author": null,
        "date": "2018-07-13T07:32:58+02:00",
        "category": "Cultură",
        "url": "https://occidentul-romanesc.com/documentele-necesare-pentru-oficierea-casatoriei-in-cadrul-consulatelor-romane-din-regatul-spaniei/",
        "region": "Spania"
    },
    {
        "title": "Dornici să revină la normal, tinerii din Spania se vaccinează fără stimulente",
        "content": "Mai multe țări din Uniunea Europeană au luat o serie de măsuri pentru a-și convinge cetățenii să se vaccineze. Spaniolii, printre cei mai afectați de pandemie, stau acum la coadă pentru imunizare fără să aștepte stimulente, dornici de-a reveni cât mai curând la normalitate, relatează ABC.\n\n\nÎn acest context, cetățenii spanioli cu vârsta de peste 80 de ani sunt deja complet vaccinați, iar 84,4% dintre cei cu vârsta de 60 de ani. Încă din 12 iulie, tinerii de până la 16 ani din Madrid au început să solicite programare pentru a se imuniza.\n\n\nÎn ceea ce privește procentul populației cărora li s-a administrat cel puțin o doză, Spania se află pe locul 11 la nivel mondial și pe locul 4 în Uniunea Europeană.\n\n\nDoar 5% din cetățenii Spaniei nu sunt dispuși să se vaccineze, mult sub statistica din Franța (13%) sau Statele Unite (19%), potrivit unui sondaj făcut de Morning Consult.\n\n\n„În strategia sa împotriva pandemiei, Spania și-a pus cea mai mare parte din credință în vaccinare, și oamenii au crezut în ea”, a declarat doctorul Quique Bassat Orellana, cercetător la Institutul Global de Sănătate din Barcelona.\n\n\nFoto: elmundo.es",
        "author": null,
        "date": "2021-07-25T09:24:01+02:00",
        "category": "Spania",
        "url": "https://occidentul-romanesc.com/dornici-sa-revina-la-normal-tinerii-din-spania-se-vaccineaza-fara-stimulente/",
        "region": "Spania"
    },
    {
        "title": "Dr. Ion Cociu, specialist în chirurgia coloanei vertebrale: „Mă consider român și niciodată nu am exclus posibilitatea de a mă întoarce acasă”",
        "content": "Dulceața graiului basarabean, zâmbetul jovial și fermitatea mâinilor sunt primele lucruri care te întâmpină când faci cunoștință cu \nmedicul Ion Cociu\n. Întreg limbajul său corporal emană siguranță, prietenie, deschidere. Vorbește despre sine relaxat și cu multă modestie, deși experiența de până acum și parcursul său de viață nu sunt printre cele obișnuite. Este specialist în chirurgia coloanei vertebrale și face parte dintr-o echipă de elită a \nSpitalului Manises din Valencia\n, Spania. Are 43 de ani, este căsătorit cu Oana (și ea medic, specializată în nefrologie) și au trei copii. \n„Pe toți i-am avut încă din primul rezidențiat”,\n spune doctorul. \n„La un moment dat, mă întrebau ei ce sunt, dacă s-au născut în Spania, dar noi, părinții, suntem români. Le-am spus frumos că e simplu: dacă tata e pisică, voi sunteți pisici. Dacă tata e cățel, copiii sunt căței. Dacă tata e român, voi sunteți români.”\n\n\nIon Cociu\n s-a născut în Basarabia, dar a trăit de mic în Cuba, datorită relațiilor diplomatice dintre fosta URSS și această țară și domeniul în care au lucrat părinții săi. Până la 13 ani, a locuit în Cuba, învățând \n„spaniola, care a devenit a treia limbă pentru mine, după română și rusă, căci rusa ne era dată tuturor celor născuți în Basarabia să o vorbim,”\n rememorează medicul. După căderea URSS, familia lui s-a stabilit în România, iar de aici, în perioada studenției, drumul vieții l-a dus în Spania, unde s-a stabilit de 20 de ani. Despre alegeri, provocări care par imposibile, dar se dovedesc tangibile, despre pasiunea pentru meserie și despre țara căreia simte că îi aparține, medicul Ion Cociu a povestit pentru \nOccidentul Românesc\n, partener media în cadrul proiectului \nStars4Media – „Connecto: Towards European Values Through Digital Media. The Live Streaming Hub”.\n\n\n„În Spania nu am simțit niciodată că aș fi discriminat pentru că sunt român”\n\n\n„Am locuit de mic în Cuba și, deși aveam școli speciale pentru corpul diplomatic, tatăl meu a decis să mă ducă la o școală cubaneză normală. Nu am înțeles atunci de ce, dar după ce anii au trecut am realizat că îmi oferise o experiență unică de a cunoaște limba și cultura cubaneză cu adevărat. După căderea URSS, cubanezii ne-au dat afară, așa că ne-am stabilit în România, la Huși, unde am făcut liceul. Acolo am cunoscut-o pe Oana, actuala mea soție, eram colegi de clasă. De atunci suntem împreună. Amândoi am studiat Medicina la „Carol Davila” în București, iar în anul IV am decis să venim în Spania. Asta se întâmpla în anii 2000. De ce Spania? Pentru că spaniola era singura limbă străină pe care o vorbeam și pentru că eram tineri, ne-am gândit că va fi o aventură. Nu știam dacă ne vor lăsa să profesăm medicina, dar știam că acasă în România ne puteam întoarce oricând”\n povestește medicul român.\n\n\n\n\nIon și Oana au fost primii studenți români care au ajuns la Facultatea de Medicină din Santander (nordul Spaniei, regiunea Cantabria). Au fost acceptați să își continue studiile acolo, au muncit în diverse domenii pe perioada facultății, ca să se întrețină și s-au prezentat la rezidențiat, după încheierea anilor de educație. \n„Un lucru pe care îl apreciez foarte mult la Spania este că are un sistem foarte corect. Îi pune pe toți în aceeași linie și îi măsoară cu aceeași riglă. Examenul e dur, de cinci ore, 250 de întrebări. În funcție de nota pe care o ai ți se repartizează un număr și poți să îți alegi specialitatea. Eu recunosc că nu am fost un student excepțional, de zece pe linie, dar am știut că am aceeași șansă ca orice spaniol dacă obțin o notă bună la rezidențiat”\n, explică Ion Cociu. Mărturisește că în acea perioadă a vrut să se specializeze pe bolile infecțioase, așa că a ales acest domeniu. A primit o bursă în Brazilia, pentru a studia bolile infecțioase tropicale și a petrecut trei luni în jungla amazoniană.\n\n\n\n\n„Am stat în Manaus, capitala Amazoniei. Aveau un spital – barcă, cu care urcam timp de o săptămână pe Amazon și apoi opream în fiecare zi în alte regiuni, la distanță de 50 de kilometri una de cealaltă, puneam două mese și localnicii din toate triburile veneau, știind că e ziua când vin doctorii. Veneau numai femei la noi, bărbații de acolo erau prea mândri să vină la control, ei nu se îmbolnăveau niciodată! Am avut un caz la un moment dat cu o copilă de 16 ani, care ne spunea că de doi ani încearcă să rămână însărcinată și nu poate… Vă dați seama ce șoc cultural a fost pentru mine să aud așa ceva?”\n\n\n\n\n\n\nPe când Ion a finalizat rezidențiatul, Spania traversa o criză a locurilor de muncă, inclusiv în domeniul medical, așa că a fost nevoit să se reprofileze. A considerat că opțiunea cea mai bună era să facă alt rezidențiat, într-o specializare în care să fie nevoie de medici, astfel că a ales traumatologia. Alți cinci ani de muncă asiduă. \n„Prin anul doi sau trei al acestui rezidențiat mi-am dat seama că îmi place chirurgia coloanei vertebrale și m-am orientat exclusiv spre asta. Mi s-a oferit o bursă la Londra, de către AO Spine (societatea europeană a chirurgiei de coloană). Deși inițial mă gândisem să mă mut acolo cu familia, iar profesional vorbind, experiența a fost una foarte bună, în Anglia am simțit pentru prima oară că sunt discriminat pentru că sunt român. Nu am simțit niciodată așa ceva în Spania, în 20 de ani. Niciodată nu m-a tratat cineva diferit. Așa că, deși mi s-a oferit posibilitatea să rămân în Anglia, am ales să revin în Spania după încheierea bursei. Aici sunt de patru ani parte dintr-o echipă de specialiști în chirurgia coloanei vertebrale, folosim practici minim invazive, operăm cu microscopul și suntem un mix între neurochirurgie și traumatologie”\n, explică medicul Ion Cociu.\n\n\n\n\n„Între chirurg și măduva spinării e o relație de iubire – ură”\n\n\nCe anume l-a făcut să aleagă un domeniu atât de delicat precum cel al coloanei vertebrale? \n„Mereu m-au atras lucrurile care par imposibile, provocările. Spre exemplu, în perioada rezidențiatului, m-am decis într-o bună zi să nu mai merg cu mașina la spital, ci cu bicicleta. Locuiam la 35 de kilometri distanță, așa că mă trezeam zilnic la 5 dimineața ca să ajung la timp. După prima zi, îmi amintesc că l-am sunat pe socrul meu, care era în vizită, să vină să mă ia cu mașina, că nu mai puteam”, râde Ion, amintindu-și momentul. „Dar am persistat și, apoi, timp de trei ani, doar așa am mers la muncă. Coloana vertebrală m-a atras pentru că e o provocare foarte mare. Aici, orice traumatolog poate pune o proteză de genunchi, spre exemplu, ori o proteză de șold, ori să rezolve o fractură. Când intri în chirurgia de coloană, e ca și când ai stinge lumina și o iei de la zero. Aici nu ai marjă de eroare. E o senzație de iubire – ură între chirurg și măduva spinării (amor – odio, spun spaniolii), pentru că lucrezi cu dura mater, învelișul extrem de fin care se rupe ca o foaie de hârtie și trebuie să fii foarte delicat. Aproape uiți să respiri. Dar este atât de frumos! Am mizat totul pe această meserie și nu mă văd făcând altceva”,\n declară doctorul român.\n \n\n\n\n\n\n\n„Am fost anul trecut cu soția mea într-o excursie în zona de nord, în munți, într-un weekend, ca să vedem cum e să vizitezi regiunea când nu ești student sărac. Am ajuns într-un sat pierdut pe un munte, departe de lume și am mers la un restaurant să mâncăm. Și chelnerul vine la mine și mă întreabă: Dumneavoastră sunteți medic? Zic da, dar chiar așa se vede pe mine? Păi, spune el, dumneavoastră ați operat-o pe mama de coloană. Uite ce mică e lumea, care era probabilitatea ca într-un sat pierdut de lume să dau peste cineva pe a cărui mamă am operat-o?”\n\n\n\n\nDeși locuiește de 20 de ani în Spania, Ion nu are cetățenie spaniolă. Spune că aceasta nu își are sensul din moment ce el se simte român și mereu când este întrebat „ce ești”, el răspunde „român”. \n„Eu așa mă consider. Sunt basarabean prin naștere, dar am petrecut în România pre-adolescența, adolescența și primii mei ani de adult – printre cei mai frumoși ani din viața mea – și cred că asta mă determină să mă consider român, chiar dacă România nu e țara în care am trăit cel mai mult, ca durată. Vorbesc românește cu pacienții români, că e simplu să îți dai seama după nume cine e român. Cei mai buni prieteni ai noștri de aici sunt români. Este drept că nu prea am avut timp de o viață socială foarte copioasă, să zic așa, în cadrul comunității românești, pentru că am fost axați pe evoluția profesională, pe viața de familie, cei trei copii care au venit unul după altul și au nevoie de noi. Am călătorit mult, cu ei, venim și în România împreună. Le place la bunici, că au curte, grădină, animale… Acasă vorbim cu ei română, nu spaniolă. Bine, mie mi se pare că ei vorbesc româna foarte bine, dar când ajungem în România ni se spune că vorbesc ca și când ar vorbi un neamț românește”\n, râde cu poftă Ion Cociu.\n „Cred că ceea ce contează este că esența e românească”, \nmai completează el.\n\n\nMedicul tratează mulți pacienți români și spune că i s-a întâmplat destul de des să fie căutat de aceștia tocmai pentru că este român. \n„Cred că e plăcut pentru oricine să stai de vorbă cu un medic care vorbește limba ta. Nu știu dacă e la fel în alte domenii medicale, dar da, mie mi s-a întâmplat des”,\n remarcă acesta. Apreciază foarte mult faptul că Spania i-a oferit lui și familiei sale o viață demnă. \n„Muncim, suntem apreciați, călătorim peste tot. Iar cel mai frumos lucru în Spania sunt spaniolii, simpli, deschiși, transparenți. Da, și clima, ar spune soția mea”,\n zâmbește Ion. Însă sufletul său este în România. \n„Înainte de pandemie, veneam aproape în fiecare an. Uneori lăsam copiii la bunici și plecam doar eu cu Oana, cu o mașină închiriată, să descoperim România, să ne descoperim țara. Am fost prin Carpați, am fost prin nord, prin sud… Vreau să vă spun că România este o țară extraordinară, ca frumusețe cred că este peste Spania, asta e părerea mea. Eu niciodată nu am exclus posibilitatea de a mă întoarce acasă.”\n\n\nUn material realizat de: Camelia Jula, jurnalist Occidentul Românesc\n\n\nMaterial video și montaj: Raúl Sánchez Costa",
        "author": null,
        "date": "2022-09-12T21:24:52+02:00",
        "category": "Articole",
        "url": "https://occidentul-romanesc.com/dr-ion-cociu-specialist-in-chirurgia-coloanei-vertebrale-ma-consider-roman-si-niciodata-nu-am-exclus-posibilitatea-de-a-ma-intoarce-acasa/",
        "region": "Spania"
    },
    {
        "title": "Dreptul la avocat din oficiu în Spania",
        "content": "De multe ori ne întâlnim cu situații complexe unde justițiabilii, din păcate, nu pot face față financiar plății procedurilor, mai ales când acestea sunt multe și se pot desfășura atât în România, cât și în Spania. Deși anumite Regulamente europene prevăd dreptul justițiabilului la a beneficia de desemnarea unui avocat din oficiu în alt stat în anumite materii, la nivel practic acest lucru nu se întâmplă, iar cererea trebuie efectuată în statul în care se interesează posibila desemnare a unui avocat din oficiu, îndeplinind condițiile prevăzute de acel stat.\n\n\nÎn primul rând, trebuie făcută deosebirea între dreptul de a solicita un avocat din oficiu, de dreptul de a beneficia de asistență juridică gratuită. Orice persoană fizică sau juridică are dreptul de a solicita desemnarea unui avocat din oficiu, drept care se va acorda oricând, oricui. Însă desemnarea unui avocat din oficiu nu înseamnă neapărat că onorariile acestuia vor fi acoperite de către stat. Pentru a beneficia de asistență juridică gratuită trebuie să îndepliniți o serie de condiții privind veniturile, precum și alte condiții prevăzute de lege.\n\n\nAstfel că, dacă orice persoană fizică sau juridică poate solicita un avocat din oficiu, pentru că de exemplu, nu cunoaște niciun avocat și dorește ca autoritățile să îi desemneze unul, nu înseamnă că nu va trebui să achite onorariile avocatului desemnat. Același lucru se întâmplă și în cazul în care este respins beneficiul de asistență juridică gratuită, adică justițiabilului i s-a desemnat un avocat din oficiu, însă nu îndeplinește condițiile pentru a beneficia de subvenționarea de către stat a costului serviciilor juridice.\n\n\nDe menționat este faptul că avocat din oficiu se desemnează doar pentru procedurile contencioase, adică cele care se desfășoară în fața instanței de judecată. De exemplu, în cazul concedierii există o procedură prealabilă care se desfășoară în fața Serviciului de Mediere, Arbitraj și Conciliere, procedură administrativă pe care justițiabilul o poate desfășura singur, așadar nu i se va desemna un avocat din oficiu pentru această procedură, ci doar pentru procedura în fața instanței de judecată. La fel și în cazul Deciziilor de respingere a drepturilor sociale de către Serviciile de Securitate Socială ori alte instituții, care dau dreptul în primul rând la o contestație administrativă.\n\n\nCine poate beneficia de asistență juridică gratuită în Spania?\n Pot beneficia de asistență juridică gratuită cetățenii spanioli și cetățenii cu reședința în Spania, persoanele fizic care se află pe teritoriul Spaniei în condiții de ședere ilegală în procesele în care sunt parte, cetățenii naționali ai statelor din Uniunea Europeană, asociațiile de utilitate publică și fundațiile.\n\n\nÎn ceea ce privește condițiile economice care trebuie îndeplinite, se va recunoaște dreptul de asistență juridică gratuită acelor persoane fizice care nu dispun de venituri brute anuale per familie, care nu depășesc limitele Indicatorului de Venituri de Efecte Multiple (IPREM) în vigoare în momentul solicitării.\n\n\nLimitele IPREM-ului sunt de 17,93 euro/zi, adică dacă unitatea familială este formată dintr-o singură persoană, aceasta nu trebuie să obțină mai mult de 15.061 euro pe an, dacă unitatea familială este formată din maxim trei persoane, veniturile anuale nu trebuie să depășească 18.826 euro, în cazul familiilor formate din patru sau mai mulți membri, veniturile anuale nu pot depăși 22.591 euro, iar în circumstanțe excepționale (cum ar fi persoane cu probleme grave de sănătate, persoane dependente), veniturile anuale nu pot depăși 37.653 euro.\n\n\nUnitatea familială este compusă din soți nedespărțiți legal și, dacă există, copii minori care locuiesc cu aceștia și copii majori declarați incapabili judiciar sub îngrijirea părinților tutori. În cazul în care se solicită divorțul, calculul veniturilor se va face separat pentru soțul solicitant, neavându-se în vedere veniturile celuilalt soț. Se recunoaște în orice caz dreptul la asistență juridică gratuită, indiferent de veniturile economice, victimelor violenței în familie, victimelor terorismului, ale traficului de ființe umane pentru procesele relaționate cu condiția lor de victimă.\n\n\nDe asemenea, minorii, persoanele cu dizabilitate intelectuală care sunt victime ale abuzurilor sau relelor tratamente. În aceste ultime cazuri beneficiul asistenței juridice gratuite se va pierde în cazul în care victima depășește limitele privind veniturile, iar sentința este de achitare sau de închidere provizorie sau definitivă a cazului, nu justifică faptele infracționale.\n\n\nDe asemenea, se recunoaște dreptul la asistență juridică gratuită celor care dovedesc sechele permanente care necesită ajutorul altei persoane pentru a realiza activitățile esențiale ale vieții, atunci când scopul este solicitarea de indemnizații pentru daune. Asociațiile care au ca obiect promovarea și apărarea drepturilor victimelor terorismului, Crucea Roșie Spaniolă, Asociațiile de Consumatori, Asociațiile de utilitate publică, care au ca obiect apărarea drepturilor persoanelor cu dizabilități, au și acestea recunoașterea beneficiului asistenței juridice gratuite în mod automat.\n\n\nSolicitarea desemnării unui avocat din oficiu se face către Serviciul de Orientare Juridică din Comunitatea Autonomă din care aparțineți, prin cerere scrisă și în general cu programare prealabilă care se obține telefonic. Pe lângă cerere trebuie să prezentați și fotocopii după documentul de identitate/certificatul de reședință, livretul de familie, fotocopie a declarației de venit anual din anul anterior sau certificat eliberat de Agenția de Finanțe, precum că, nu ați prezentat declarația anuală de venit, certificat de bunuri imobile eliberat de către Cadastru, certificat de locație (e\nmpadronamiento\n) colectiv și certificat privind situația muncii (\nVida laboral\n).\n\n\nÎn funcție de circumstanțele interesatului, angajații trebuie să prezinte ultimii patru fluturași de salariu, persoanele fizice autorizate trebuie să prezinte ultimele declarații trimestriale privind TVA-ul și impozitul pe profit, precum și declarațiile anuale, șomerii și persoanele fără un loc de muncă trebuie să prezinte un certificat eliberat de către Institutul Național de Muncă prin care să se constate durata și prestațiile contributive sau necontributive care se primesc, pensionarii trebuie să prezinte certificatul eliberat de autoritatea publică sau privată care achită pensia, unde să apară cuantumul pensiei. În mod opțional, interesatul poate să autorizeze instituția competentă să verifice aceste informații.\n\n\nSolicitarea unui avocat din oficiu întrerupe termenul de prescripție ori termenul de a răspunde la cererea de chemare în judecată însă, în acest ultim caz, interesatul trebuie să informeze instanța de judecată, având dreptul să solicite avocat din oficiu direct la instanța de judecată, care se va pune în contact cu Serviciul de Orientare juridică. Odată formulată cererea, Comisia va desemna un avocat provizoriu până la soluționarea dosarului când va elibera o Decizie definitivă, recunoscând sau respingând dreptul la asistență juridică gratuită.\n\n\nDecizia se va trimite interesatului, instanței de judecată, Colegiului de avocați și după caz, Colegiului de \nprocuradori.\n În cazul respingerii dreptului, interesatul are la dispoziție zece zile pentru a contesta decizia. De asemenea, odată desemnat avocatul din oficiu, trebuie să știți că nu îl puteți alege, acesta fiind numit de către Colegiul de Avocați, iar în cazul în care veți fi nemulțumit de serviciile oferite și veți dori să angajați un avocat particular, avocatul desemnat din oficiu va avea dreptul la solicitarea onorariilor datorate pentru demersurile efectuate până în acel moment; așadar, dacă opțiunea dvs. este de a alege un avocat din oficiu, aveți în vedere că schimbarea acestuia vă poate costa mai mult decât alegerea unui avocat particular de prima dată.\n\n\nAutor: Avocat Ioana Bratuleanu (Madrid)\n – Colaborator la Occidentul Românesc\n\n\nAvocat ICAM specializat în Drept internațional\n\n\nTelefon 0034.642.308.360\n\n\nWeb: \nwww.brilawabogados.es\n\n\nE-mail: \nsecretaria@brilawabogados.es",
        "author": null,
        "date": "2022-08-25T11:09:12+02:00",
        "category": "Articole",
        "url": "https://occidentul-romanesc.com/dreptul-la-avocat-din-oficiu-in-spania/",
        "region": "Spania"
    },
    {
        "title": "Dreptul la o locuință în Spania (3) – Alte situații",
        "content": "În continuarea celor două articole din edițiile precedente, așa cum am menționat, explic pe parcursul a trei articole cum este reglementat dreptul la o locuință în dreptul spaniol. Astfel cum am precizat, dreptul la o locuință este prevăzut în Declarația Universală a Drepturilor Omului, în articolul 25 alineatul 1, care prevede că orice om are dreptul la un nivel de trai care să-i asigure sănătatea și bunăstarea lui și familiei sale, cuprinzând hrana, îmbrăcămintea, \nlocuința\n, îngrijirea medicală, precum și serviciile sociale necesare; el are dreptul la asigurare în caz de șomaj, boală, invaliditate, văduvie, bătrânețe sau în celelalte cazuri de pierdere a mijloacelor de subzistență, în urma unor împrejurări independente de voința sa.\n\n\nÎn articolul 47 din Constituția spaniolă, dreptul la locuință este garantat pentru toți cetățenii spanioli, care au dreptul de a se bucura de o locuință demnă și adecvată. Autoritățile publice pun la dispoziție condițiile necesare și în acest sens trebuie să stabilească norme pertinente pentru a se realiza acest drept, legislând asupra utilizării terenurilor în conformitate cu interesul general și pentru a împiedica obținerea de beneficii. Dreptul la o locuință din punct de vedere legislativ se referă la contractele de închiriere, de vânzare-cumpărare și ipotecă, contractele de vânzare a nudei proprietăți, locuințe de Protecție Oficială și Apartamente Municipale pentru persoanele în vârstă în Comunitatea Madrid, contracte asupra cărora statul intervine pentru a proteja acest drept.\n\n\nÎn ceea ce privește \nFondul Social de Locuințe\n, trebuie să cunoașteți faptul că aceste locuințe sunt puse la dispoziția persoanelor care au fost date afară sau urmează să fie date afară din locuință pentru neplata împrumutului ipotecar și pot fi închiriate pe o durată maximă de doi ani cu chirii între 150 euro și 400 euro lunar, însă nu poate depăși în niciun caz 30% din veniturile totale ale familiei. Familia care ocupă locuința va trebui să achite cheltuielile de lumină, apă, gaz și telefon, banca fiind obligată să acopere restul cheltuielilor (impozit, Comunitatea de proprietari etc.).\n\n\nCerințele necesare pentru a avea acces la acest tip de închiriere sunt următoarele: banca trebuie să fi solicitat eliberarea locuinței și să existe o decizie judecătorească în acest sens, eliberarea locuinței să fi fost solicitată după 01 ianuarie 2008, veniturile lunare ale familiei să nu depășească triplul IPREM-ului (1.597,50 euro/lună), niciuna dintre persoanele care locuiesc în casă să nu dețină o altă locuință în proprietate și să se afle într-una din următoarele situații: familie monoparentală cu doi sau mai mulți copii în grija sa; copii minori; dizabilitate/dependență/boală permanentă care să împiedice activitatea muncii; violență în familie; persoane cu vârstă peste 60 ani/pensionați anticipat sau pensionați, care au obținut împrumutul prin aval, copii sau nepoți; alte situații de vulnerabilitate socială. Cererea se depune la entitatea bancară și se va da prioritate acelor situații de mai mare necesitate sau risc social.\n\n\nDacă deja aveți o casă în proprietate, Legea 41/2007 din 07 decembrie prin care se modifică Legea 2/1981, din 25 martie, prin care se stabilesc norme privind piața ipotecară și alte norme ale sistemului ipotecar și financiar, permite \nipoteca inversă\n. Prin ipoteca inversă se înțelege împrumutul sau creditul care garantează ipoteca asupra bunului imobil care constituie locuința solicitantului.\n\n\nPentru a obține acest tip de ipotecă trebuie să îndepliniți următoarele condiții: locuința trebuie să fie liberă de datorii, solicitantul și beneficiarii să aibă o vârstă care depășește 65 de ani sau să fie dependenți severi sau mari dependenți (în sensul legii), debitorul să dispună de împrumut sau de credit prin sume periodice sau unice, ca împrumutul să se solicite de către creditor când decedează împrumutatul sau ultimul dintre beneficiarii săi, ca locuința să fi fost evaluată și asigurată împotriva daunelor.\n\n\nAceastă opțiune se recomandă în special persoanelor care au o locuință în proprietate, însă nu au suficiente venituri pentru a se întreține. Accesând ipoteca inversă, practic se continuă să se locuiască în casă și se obține un venit lunar sau unic din partea unei bănci sau instituții financiare, în schimbul dreptului de proprietate.\n\n\nO altă variantă pentru a obține venituri fără a părăsi locuința este \nvinderea nudei proprietăți\n, adică a dreptului de proprietate, fără a părăsi locuința. Acest tip de vânzare este permis de către Codul Civil, în materia uzufructului și presupune ca vânzătorul să devină uzufructuar al locuinței pe perioada vieții. Astfel că, odată cu decesul vânzătorului, cumpărătorul va obține și dreptul de a folosi locuința achiziționată.\n\n\nÎn ceea ce privește \nLocuințele de Protecție Oficială\n, acestea sunt reglementate prin Decretul 59/2013 din 18 iulie a Consiliului Guvernului prin care se modifică regulamentul locuințelor cu protecție publică în Comunitatea Madrid, Decretul 74/2009 din 30 iulie prin care se aprobă Regulamentul privind locuințele cu protecție publică din Comunitatea Madrid și Legea 31/1978 din 31 octombrie, asupra locuințelor de protecție oficială.\n\n\nLocuințele de protecție oficială, cunoscute ca VPO, au ca scop să permită cetățenilor cu un nivel de venituri inferior mediei, accesul la o locuință prin punerea la dispoziție a unor locuințe cu un preț inferior prețului de piață, favorizând accesul la aceste locuințe prin acordarea unor ajutoare sau beneficii fiscale. Pentru a avea acces la acest tip de locuință prin închiriere, trebuie să fiți major, veniturile să nu depășească limitele marcate de normele legale și niciunul dintre membrii unității familiare nu trebuie să fie titular de plin drept al unei locuințe.\n\n\nPentru a avea acces la acest tip de locuință prin cumpărare, trebuie să fi trecut 5 ani de la închiriere, să fiți chiriaș al locuinței în acel moment, să se comunice proprietarului în mod oficial dorința de a cumpăra imobilul înainte de a expira contractul de închiriere.\n\n\nAlt tip de locuință oferită de Comunitatea Madrid este \napartamentul municipal pentru persoanele în vârstă din Comunitatea Madrid\n. Aceste locuințe sunt apartamente/case individuale sau în comun pentru persoanele în vârstă. Pentru a avea dreptul la o astfel de locuință, solicitantul trebuie să aibă mai mult de 65 de ani sau 60 de ani în cazul în care soțul/soția este în grija sa, să fie luat în evidența Primăriei Madrid, să fie în stare fizică și psihică bună pentru a putea realiza activitățile zilnice independent, de a nu avea o locuință stabilă, de a achita 20% sau 25 % din veniturile sale dacă locuiesc într-o locuință individuală sau între 15% și 25% dacă este o locuință comună.\n\n\nArticol publicat în \nediția lunii septembrie  2023 – Occidentul Românesc\n\n\nAutor: \nAvocat Ioana Bratuleanu\n (Madrid) – Colaborator voluntar la Occidentul Românesc\n\n\nAvocat ICAM specializat în Drept internațional\n\n\nTelefon 0034.642.308.360\n\n\nWeb: \nwww.brilawabogados.es\n\n\nE-mail: \nsecretaria@brilawabogados.es\n\n\nNota \nRedacției\n:\n\n\n\n\nIoana Brătuleanu\n este avocat specializat în Drept Intonațional Privat, colaborator voluntar în cadrul redacției \nOccidentul Românesc\n din 2015. Licențiată în Drept la Facultatea de Drept din cadrul Universității „Al. I. Cuza” din Iași, Ioana a urmat cursurile Masterului de Drept european din cadrul aceleași universități, perioadă în care a beneficiat și de o bursă de studiu la Universitatea din Insulele Baleare, Spania. În anul 2015 a urmat cursurile Masterului de Acces în Avocatură la Universitatea Complutense din Madrid, iar în anul 2017 a devenit membru al Ilustrului Colegiu de Avocați din Madrid. În prezent își desfășoară activitatea de avocat pe teritoriul Spaniei și al României, având biroul în capitala Spaniei.",
        "author": null,
        "date": "2023-09-09T14:08:54+02:00",
        "category": "Articole",
        "url": "https://occidentul-romanesc.com/dreptul-la-o-locuinta-in-spania-3-alte-situatii/",
        "region": "Spania"
    },
    {
        "title": "Dreptul la o locuință în Spania. Ipoteca",
        "content": "În continuarea articolului de luna trecută, așa cum am menționat, explic pe parcursul a trei articole cum este reglementat dreptul la o locuință în dreptul spaniol. Reamintim că dreptul la o locuință este prevăzut în Declarația Universală a Drepturilor Omului, în articolul 25 alineatul 1, care prevede că orice om are dreptul la un nivel de trai care să-i asigure sănătatea şi bunăstarea lui şi familiei sale, cuprinzând hrana, îmbrăcămintea, \nlocuința\n, îngrijirea medicală, precum şi serviciile sociale necesare; el are dreptul la asigurare în caz de şomaj, boală, invaliditate, văduvie, bătrânețe sau în celelalte cazuri de pierdere a mijloacelor de subzistență, în urma unor împrejurări independente de voința sa.\n\n\nÎn articolul 47 din Constituția spaniolă, dreptul la locuință este garantat pentru toți cetățenii spanioli, care au dreptul de a se bucura de o locuință demnă și adecvată. Autoritățile publice vor pune la dispoziție condițiile necesare și în acest sens vor stabili norme pertinente pentru a se realiza acest drept, legislând asupra utilizării terenurilor în conformitate cu interesul general și pentru a împiedica obținerea de beneficii. Dreptul la o locuință din punct de vedere legislativ se referă la contractele de închiriere, de vânzare-cumpărare și ipotecă, contractele de vânzare a nudei proprietăți, locuințe de Protecție Oficială și Apartamente Municipale pentru persoanele în vârstă în Comunitatea Madrid, contracte asupra cărora statul intervine pentru a proteja acest drept.\n\n\nÎn ceea ce privește \nîmprumutul ipotecar\n, acesta este reglementat prin Legea din 8 februarie 1946, prin care se aprobă redactarea oficială a Legii ipotecare și prin ipotecă se asigură îndeplinirea unei obligații, cel mai comun de natură economică, adică un împrumut. Prin ipotecă imobiliară se oferă un bun imobil – o locuință, ca garanție pentru îndeplinirea obligației de plată a împrumutului. În caz de neîndeplinire a obligației de plată, creditorul nu rămâne cu bunul, ci are dreptul să solicite scoaterea la licitație a bunului și cu suma care se obține, să se plătească obligația neîndeplinită.\n\n\nConform noilor modificări legislative și având în vedere situația recentă a creșterii dobânzilor la ipotecile cu dobândă de tip variabil, trebuie să aveți în vedere ce drepturi aveți în cazul în care, din motive economice, nu reușiți să plătiți ipoteca. Astfel banca va putea cere executarea completă a obligației, adică plata integrală a imprimeului, în cazul neplății a trei rate consecutive sau neconsecutive. În primă fază, banca vă va trimite o cerere de plată cu un certificat notarial de datorie, deși nu este obligatoriu, majoritatea băncilor așa procedează. Dacă nu achitați, se prezintă la judecătorie o cerere de chemare în judecată privind executarea silită a datoriei.\n\n\nJudecătoria emite un act de începere a executării silite care se comunică debitorului și i se oferă trei opțiuni: să plătească întreaga datorie și să se termine procedura de executare silită, să nu plătească și se continuă executarea sau să se opună pentru motivele pe care le consideră. Motivele sunt expres prevăzute de lege și pot fi: stingerea garanției sau obligației garantate cu bunul respectiv, necorespunderea sumei solicitate cu datoria sau clauze abuzive. În cazul în care judecătoria nu vă dă dreptate și respinge motivele, va începe procedura de scoatere la licitație a imobilului și se va vinde unui terț, iar cu banii obținuți se va achita datoria ori se va adjudeca bunul creditorului pentru o valoare determinată.\n\n\nÎn cazul licitației, aceasta se anunță de către judecătorie cu 20 de zile înainte și se publică prețul de evaluare stabilit în documentul notarial de constituire a ipotecii. Participanții la licitație vor trebui să achite 5% din valoarea prețului de licitație. Imobilul se va adjudeca celui care oferă prețul cel mai mare, atâta timp cât este peste 70% din valoarea de evaluare. Dacă este sub 70%, debitorul poate prezenta în termen de 10 zile un terț care să ofere mai mult. Dacă nu se prezintă un terț, bunul se poate adjudeca creditorului pentru 70% din valoarea de evaluare. Dacă licitația nu are participanți, creditorul poate solicita adjudecarea imobilului pentru 60% din valoare dacă e locuința obișnuită a debitorului sau pentru 50% din valoare în alte cazuri. De asemenea, există posibilitatea reducerii datoriei cu 2% din valoarea de licitație în cazul în care debitorul colaborează cu justiția, iar participanții la licitație pot solicita judecătoriei să viziteze bunul scos la licitație.\n\n\nTrebuie să aveți în vedere că în urma licitației puteți rămâne și fără locuință și cu datorii, în cazul în care suma obținută în urma licitației nu acoperă întreaga datorie. Și asta se întâmplă pentru că deși banca oferă doar 80% din valoarea imobilului ca împrumut, piața imobiliară suferă o instabilitate constantă. Apoi dobânzile pot crește ratele exponențial în cazul ipotecii cu dobândă de tip variabil. Trebuie avute în vedere și dobânzile în caz de neplată a datoriei, cheltuielile de recuperare a datoriei, cheltuielile judiciare și per total având în vedere că împrumuturile se fac pe sume consistente, e posibil ca acei 70% din valoarea de evaluare a bunului care se obține în urma licitației, în cel mai bun caz, să nu acopere întreaga datorie. Și acolo se va răspunde cu patrimoniul personal actual și viitor – conturi bancare, salarii, bunuri imobile și mobile care nu au avut de-a face cu ipoteca.\n\n\nDe aceea este foarte important ca înainte de a ajunge în această situație să contactați un avocat pentru a încerca o negociere cu banca privind plata ratelor, stabilirea unei perioade de neplată pentru a vă reveni financiar, prelungirea perioadei de plată a împrumutului pentru a micșora rata, darea în plată etc. În următorul articol vom prezenta posibilitatea de a aplica pentru o locuință din Fondul Social de Locuințe, ipoteca inversă, vânzarea nudei proprietăți, locuințele de protecție oficială și locuințele pentru persoanele în vârstă.\n\n\nArticol publicat în \nediția lunii august 2023 – Occidentul Românesc\n\n\nAutor: \nAvocat Ioana Bratuleanu\n (Madrid) – Colaborator voluntar la Occidentul Românesc\n\n\nAvocat ICAM specializat în Drept internațional\n\n\nTelefon 0034.642.308.360\n\n\nWeb: \nwww.brilawabogados.es\n\n\nE-mail: \nsecretaria@brilawabogados.es\n\n\nNota redacției:\n\n\nIoana Brătuleanu\n este avocat specializat în Drept Intonațional Privat, colaborator voluntar în cadrul redacției \nOccidentul Românesc\n din 2015. Licențiată în Drept la Facultatea de Drept din cadrul Universității „Al. I. Cuza” din Iași, Ioana a urmat cursurile Masterului de Drept european din cadrul aceleași universități, perioadă în care a beneficiat și de o bursă de studiu la Universitatea din Insulele Baleare, Spania. În anul 2015 a urmat cursurile Masterului de Acces în Avocatură la Universitatea Complutense din Madrid, iar în anul 2017 a devenit membru al Ilustrului Colegiu de Avocați din Madrid. În prezent își desfășoară activitatea de avocat pe teritoriul Spaniei și al României, având biroul în capitala Spaniei.",
        "author": null,
        "date": "2024-08-27T18:08:19+02:00",
        "category": "Informații",
        "url": "https://occidentul-romanesc.com/dreptul-la-o-locuinta-in-spania-ipoteca/",
        "region": "Spania"
    },
    {
        "title": "Dreptul la o locuință în Spania",
        "content": "Dreptul la o locuință este prevăzut în Declarația Universală a Drepturilor Omului, în articolul 25 alineatul 1 care prevede că orice om are dreptul la un nivel de trai care să-i asigure sănătatea şi bunăstarea lui şi familiei sale, cuprinzând hrana, îmbrăcămintea, \nlocuința\n, îngrijirea medicală, precum şi serviciile sociale necesare; el are dreptul la asigurare în caz de şomaj, boală, invaliditate, văduvie, bătrânețe sau în celelalte cazuri de pierdere a mijloacelor de subzistență, în urma unor împrejurări independente de voința sa.\n\n\nÎn articolul 47 din Constituția spaniolă, dreptul la locuință este garantat pentru toți cetățenii spanioli, care au dreptul de a se bucura de o locuință demnă și adecvată. Autoritățile publice vor pune la dispoziție condițiile necesare și în acest sens vor stabili norme pertinente pentru a se realiza acest drept, legislând asupra utilizării terenurilor în acord cu interesul general și pentru a împiedica obținerea de beneficii. Acest principiu constituțional e unul de bază general, ca atare cetățenii nu pot reclama în instanță acest drept. Autoritățile publice sunt cele care trebuie să legisleze pentru a se realiza acest drept.\n\n\nDreptul la o locuință din punct de vedere legislativ se referă la contractele de închiriere, de vânzare-cumpărare și ipotecă, contractele de vânzare a nudei proprietăți, locuințe de Protecție Oficială și Apartamente Municipale pentru persoanele în vârstă în Comunitatea Madrid, contracte asupra cărora statul intervine pentru a proteja acest drept.\n\n\nVoi explica pe rând legislația aplicabilă și drepturile și obligațiile ce decurg din fiecare contract în parte, pe parcursul acestui articol și articolelor din lunile următoare. În ceea ce privește \ncontractul de închiriere\n, se aplică Legea 29/1994 din 24 noiembrie de Închirieri urbane și Decretul Lege 7/2019 din 01 martie, de măsuri urgente în materie de locuințe și închirieri, care a modificat Legea Închirierilor Urbane, în sensul extinderii drepturilor chiriașului, pentru a garanta dreptul la o locuință demnă.\n\n\nContractul de închiriere a unei locuințe e acel contract prin care o parte, numită chiriaș sau locatar, se obligă să plătească chirie altei persoane, proprietar sau locator, în schimbul folosinței locuinței obiect al contractului, unde își poate stabili domiciliul. Drepturile de bază ca și chiriaș sunt dreptul de a prelungi contractul automat până la minim 5 ani de durată a contractului, dreptul de a menține aceeași chirie timp de 5 ani, cu excepția actualizării prin \nIPC,\n dreptul de a se menține locuința în condiții optime de locuit din partea proprietarului, dreptul la înapoierea depozitului odată finalizat contractul.\n\n\nÎn ceea ce privește obligațiile, ca principiu există libertate de pact, așadar în ceea ce privește cheltuielile individuale – apă, lumină, gaz – vor fi achitate de către chiriaș, iar cheltuielile generale (asociație) vor fi achitate de către proprietar, cu excepția cazului în care prin contract s-a prevăzut altceva. Depozitul va fi de o lună de chirie, însă se pot solicita și două luni de chirie. În Madrid există obligația depunerii depozitului la Agenția de Locuință Socială.\n\n\nProblemele cele mai comune în legătură cu aceste contracte sunt legate de reparațiile efectuate de chiriaș fără acordul proprietarului, iar când se produce o situație de neplată a chiriei, chiriașul invocă compensarea cheltuielilor cu suma datorată. Trebuie avut în vedere că se pot compensa aceste cheltuieli doar atunci când proprietarul este de acord cu această compensare. În cazul în care chiriașul realizează modificări fără acordul proprietarului, acesta din urmă are dreptul de a rezilia contractul de închiriere sau să solicite chiriașului să repună în situația anterioară bunul.\n\n\nAșadar proprietarul va putea să rezilieze contractul în cazul în care nu se achită depozitul, subînchiriere sau cesiune fără acordul proprietarului, activități nocive, ilegale, destinarea locuinței altor activități decât locuință, neplata chiriei sau a sumelor stabilite. Pe de altă parte, chiriașul va putea rezilia contractul în cazul în care proprietarul nu realizează reparațiile necesare pentru conservarea locuinței sau din cauze imputabile proprietarului și care nu permite folosirea locuinței de către chiriaș în condiții normale.\n\n\nChiriașul va putea să renunțe la locuință după un termen de șase luni, atunci când comunică proprietarului acest lucru cu 30 de zile înainte. Părțile pot acorda o indemnizație de o lună de chirie pe care chiriașul să o achite proprietarului pe an de închiriere neîmplinit, în cazul în care decide să părăsească locuința mai devreme.\n\n\nAcțiunile în justiție cele mai comune în această materie sunt eliberarea locuinței pentru lipsa de plată a chiriei, prevăzută de Codul de procedură civil. Este procedura prin care proprietarul recuperează locuința dată în chirie, dată fiind situația în care chiriașul nu a plătit chiria corespunzătoare sau pentru că a rămas în locuință după ce s-a terminat contractul de închiriere.\n\n\nCererea de chemare în judecată trebuie prezentată la Judecătoria civilă din localitatea unde este situat imobilul. Procedura de eliberare a locuinței poate fi oprită doar în cazul în care se achită toate sumele datorate și doar dacă nu s-a efectuat o cerere prealabilă oficială de către proprietar. Această soluție se poate folosi doar o dată, în termenul de zece zile după admiterea cererii de chemare în judecată spre judecare.\n\n\nAltă întrebare comună în practica biroului nostru se referă la înapoierea depozitului achitat la începutul contractului. În acest sens, proprietarul dispune de 30 de zile pentru a înapoia depozitul de la finalizarea contractului, conform legii. În cazul în care proprietarul nu dorește să înapoieze depozitul, aveți dreptul de a-l solicita pe calea judecătorească. Pentru a evita probleme, este foarte important ca la ieșirea din locuință să solicitați proprietarului să verifice starea locuinței, să îi predați cheile și să vă semneze un document în care să se constate că s-a găsit locuința în condiții bune.\n\n\nAutor: \nAvocat Ioana Bratuleanu (Madrid)\n – Colaborator voluntar la Occidentul Românesc\n\n\nAvocat ICAM specializat în Drept internațional\n\n\nTelefon 0034.642.308.360\n\n\nWeb: \nwww.brilawabogados.es\n\n\nE-mail: \nsecretaria@brilawabogados.es\n\n\nNota redacției:\n\n\n\n\nIoana Brătuleanu\n este avocat specializat în Drept Intonațional Privat, colaborator voluntar în cadrul redacției \nOccidentul Românesc\n din 2015. Licențiată în Drept la Facultatea de Drept din cadrul Universității „Al. I. Cuza” din Iași, Ioana a urmat cursurile Masterului de Drept european din cadrul aceleași universități, perioadă în care a beneficiat și de o bursă de studiu la Universitatea din Insulele Baleare, Spania. În anul 2015 a urmat cursurile Masterului de Acces în Avocatură la Universitatea Complutense din Madrid, iar în anul 2017 a devenit membru al Ilustrului Colegiu de Avocați din Madrid. În prezent își desfășoară activitatea de avocat pe teritoriul Spaniei și al României, având biroul în capitala Spaniei.",
        "author": null,
        "date": "2023-07-18T17:47:02+02:00",
        "category": "Articole",
        "url": "https://occidentul-romanesc.com/dreptul-la-o-locuinta-in-spania/",
        "region": "Spania"
    },
    {
        "title": "Drepturile consumatorilor la cumpărături",
        "content": "Cu ocazia lunii cadourilor, perioadă în care consumul creşte exponenţial, este bine să ne cunoaştem drepturile în cazul în care întâmpinăm probleme cu produsele sau serviciile achiziţionate. În faţa campaniilor agresive de vânzare care încurajează consumul în marile lanţuri comerciale şi nu numai, consumatorii trebuie să îşi cunoască drepturile şi să le ceară atunci când acestea nu sunt respectate, cum ar fi spre exemplu, când trebuie să apelăm la garanţia produselor cumpărate, produse noi sau la mâna a doua. De asemenea, trebuie avute în vedere drepturile în cazul cumpărăturilor la distanţă (pe internet), tot mai dese în ultima perioadă.\n\n\n\n\nCe drepturi au consumatorii?\n La cumpărarea bunurilor sau serviciilor, clientul este protejat prin Legea nr. 1 din 2007, pentru apărararea consumatorilor, cu modificările şi completările ulterioare. Înainte de a cumpăra un produs, consumatorul se bucură de o serie de drepturi cum ar fi dreptul la informaţii clare, corecte, complete şi veridice referitoare la caracteristicile bunurilor sau serviciilor, informaţii privind preţul sau dacă este vorba despre o ofertă, perioadă în care este valabilă oferta, are dreptul să primească o ofertă de preţ fără niciun compromis şi dreptul de a cunoaşte ce garanţie este oferită odată cu produsul.\n\n\nLa cumpărăturile realizate personal sau pe internet, vânzătorul este obligat să emită factura sau chitanţa pentru produsele achiziţionate. Documentul care justifică cumpărarea trebuie să includă: numărul de identificare fiscală şi numele emitentului, tipul de TVA aplicat, data emiterii, identificarea tipului de bun achiziţionat şi suma totală achitată.\n\n\nLa cumpărături mai mici de 400 euro, în cazuri excepţionale permise de către Agenţia Naţională a Finanţelor pentru cumpărături sub 3.000 euro (cum ar fi călătorii, servicii de restaurare sau în domeniul hotelier) se poate emite doar o chitanţă simplă (bon fiscal). Dacă se doreşte factură, clientul îi poate solicita acest lucru vânzătorului.\n\n\nCe garanţie au produsele?\n Clienţii pot solicita drepturile de reparare sau înlocuire a produsului şi de returnare sau reducere a preţului când produsul nu a fost conform cu contractul. Există termenul de 2 (doi) ani în care vânzătorul va răspunde pentru lipsa de conformitate a bunului, adică pentru ceea ce se cunoaşte ca defect de fabrică care împiedică funcţionarea sau utilizarea corectă a produsului. Însă defectul trebuie reclamat în termenul de 2 (două) luni de la data la care s-a observat defectul. Odată trecut acest termen, nu se va pierde dreptul la reparaţie, însă pot exista alte pierderi care vor fi suportate de către client.\n\n\nÎn primele 6 (şase) luni după achiziţionarea unui produs există o prezumţie în favoarea consumatorului că defectul era din fabrică. Adică în primele 6 luni poate fi solicitată repararea produsului fără ca vânzătorul să facă alte solicitări. Trecut acest termen, fabricantul sau vânzătorul îi poate solicita dovezi consumatorului pentru a demonstra că defectul este din fabrică.\n\n\nÎn cazul în care consumatorul consideră că produsul nu corespunde celor prevăzute în contract, poate solicita repararea sau înlocuirea produsului, cu excepţia cazului în care una dintre aceste două este imposibilă sau presupune costuri foarte mari. Repararea sau înlocuirea trebuie să fie gratuite şi se vor realiza într-un termen rezonabil. De asemenea, se poate negocia o reducere de preţ sau restituirea bunului şi returnarea preţului achitat.\n\n\nÎn cazul produselor cu viaţă de lungă durată cum ar fi aparate electrodomestice, maşini, calculatoare, etc., clientul are dreptul la un serviciu tehnic adecvat şi la posibilitatea de a obţine piese de schimb timp de 5 (cinci) ani din momentul în care produsul nu s-a mai fabricat. Dacă nu se poate dispune de un serviciu tehnic adecvat, chiar şi după perioada de expirare a garanţiei de 2 (doi) ani, vânzătorul sau fabricantul poate fi obligat la plata unei indemnizaţii pentru prejudiciul produs şi repararea produsului dacă este posibil.\n\n\nCe drepturi au consumatorii care aleg să cumpere produse la mâna a doua?\n În cazul achiziţionării produselor la mâna a doua, consumatorul este în continuare protejat de către Legea privind apărarea consumatorilor, însă se modifică termenele şi drepturile. De asemenea, trebuie să avem în vedere faptul că se aplică doar produselor achiziţionate din magazine. Pentru produsele achiziţionate de la persoane fizice se aplică prevederile Codului Civil. Garanţia minimă pentru produsele la mâna a doua este de un an şi în cazul în care produsul prezintă vreun defect, nu există posibilitatea de a-l înlocui cu altul similar. Clientul îi poate solicita vânzătorului doar reducerea preţului de vânzare, repararea sau returnarea banilor. Pentru achiziţionarea produselor la mâna a doua, vânzătorul trebuie să elibereze factură sau chitanţă pentru produsul vândut.\n\n\nÎn cazul cumpărăturilor la distanţă, clientul trebuie să dispună de informaţii clare şi uşor de înţeles privind caracteristicile principale ale produsului, identitatea vânzătorului (datele fiscale), preţul final, incluzând cheltuielile de transport, de predare sau poştale, modul de efectuare a plăţii şi data predării produsului, comunicarea duratei garanţiei.\n\n\nÎnsă cel mai important drept în domeniul cumpărăturilor la distanţă este cel de returnare a produselor şi restituire a banilor în termenul de 14 zile naturale, care încep din momentul primirii produsului. Însă există şi o serie de excepţii în cazul în care s-au achiziţionat produse sau serviciii la distanţă şi nu se pot returna în termenul de 14 zile, cum ar fi atunci când serviciul cumpărat s-a executat deja, când preţul depinde de un indice fluctuant, când produsul s-a deteriorat sau a expirat, în cazul bunurilor închise ermetic din motive de sănătate sau igienă care au fost desfăcute, la serviciile de cazare, transport, închiriere de autovehicule, activităţi de timp liber, cu dată exactă.\n\n\nCe putem face atunci când drepturile nu sunt respectate?\n În cazul în care aceste drepturi nu v-au fost respectate, aveţi dreptul de a solicita foaia de reclamaţii pe care firmele au obligaţia să vi le pună la dispoziţie, să le dea un număr de înregistrare şi să vă înmâneze o copie. Firma trebuie să dea un răspuns într-un termen rezonabil, însă acest termen nu trebuie să depăşească o lună de la prezentare. În cazul în care reclamaţia nu a fost solicitată favorabil puteţi solicita rezolvarea conflictului prin arbitraj, serviciu gratuit care poate fi solicitat prin Serviciul de Protecţie a Consumatorului sau prin Judecătorie.\n\n\nAutor: Avocat Ioana Bratuleanu (Madrid) – Colaborator voluntar la Occidentul Românesc\n\nAvocat ICAM specializat în Drept internațional\n\nTelefon 0034.642.308.360\n\nE-mail: \nsecretaria@brilawabogados.es\n\nWeb: \nwww.brilawabogados.es",
        "author": null,
        "date": "2022-08-25T11:15:13+02:00",
        "category": "Articole",
        "url": "https://occidentul-romanesc.com/drepturile-consumatorilor-la-cumparaturi/",
        "region": "Spania"
    },
    {
        "title": "Drepturile în Spania a victimei de violență în familie (II)",
        "content": "Pe data de 25 noiembrie sărbătorim Ziua Internațională Împotriva Violenței asupra Femeii, violență exercitată asupra acesteia pentru faptul că e femeie. Până la 15 septembrie 2023, statisticile indică faptul că au fost ucise 47 de femei în anul 2023 și 1.231 din 2003 până în prezent, astfel că numărul minorilor rămași orfani a ajuns la 46 în anul 2023 și 423 din anul 2013 până în prezent.\n\n\nÎn articolul pentru ediția tipărită din noiembrie 2023, în continuarea articolului din ediția trecută, ne referim la Legea Organică 1/2004 din 28 decembrie de măsuri privind protecția integrală contra violenței domestice ce garantează femeilor care au fost victime ale violenței asupra femeii o serie de drepturi a căror finalitate este de a le ajuta să pună punct relației violente și să recupereze stabilitatea socială, emoțională și economică de care are nevoie o persoană.\n\n\nÎn articolul anterior am expus câteva drepturi legate de procedura judecătorească și drepturile economice, urmând ca în acest articol să expunem și alte drepturi ale persoanelor care sunt victime ale violenței domestice cum ar fi drepturile la locul de muncă și drepturile femeilor imigrante.\n\n\nAstfel, pe lângă drepturile economice, victima are și anumite drepturi în muncă, prevăzute de articolul 21 din Legea Organică 1/2004 din 28 decembrie, de măsuri privind protecția integrală contra violenței domestice, a căror finalitate este ajutarea victimei pentru ca aceasta să nu fie nevoită să renunțe la locul de muncă.\n\n\nAșadar, pentru victimele care lucrează ca angajate, legea le dă dreptul de a solicita reducerea timpului de lucru cu reducerea proporțională a salariului, pentru ca victima beneficieze de protecție efectivă și să aibă dreptul la asistență socială integrală. De asemenea, victima poate solicita modificarea timpului de lucru (al turei sau al orarului), prin distribuirea muncii prestate într-un orar flexibil sau în alte forme de orar utilizate la locul de muncă. Victima poate solicita și modificarea locului geografic de muncă (la sediul altei agenții/ sucursale) cu rezerva locului de muncă timp de șase luni.\n\n\nVictima poate solicita, de asemenea, suspendarea relației de muncă cu rezervarea locului de muncă, pe o durată inițială care nu va putea depăși șase luni. Legea prevede și dreptul victimei de a întrerupe relația de muncă din decizie personală prin prezentarea demisiei (\nbaja voluntaria\n), caz în care se va considera că este în situație de șomaj, și dacă îndeplinește celelalte condiții legale (timpul și regimul în care a cotizat), va avea dreptul la primirea șomajului sau a ajutorului de șomaj.\n\n\nAbsența sau lipsa de punctualitate la locul de muncă justificate de violența asupra femeii (de exemplu, dacă agresorul o urmărește, observă că o așteaptă la locul de muncă și decide să nu intre la muncă, victima are un atac de panică etc.), se vor considera absențe motivate și vor trebui puse în cunoștința serviciilor sociale sau de sănătate. Dacă victima va fi concediată pe aceste motive de absență, concedierea va fi considerată nulă.\n\n\nPentru victimele care lucrează în regim de Persoană Fizică Autorizată, legea permite adaptarea orarului de muncă, va avea dreptul la întreruperea relației contractuale și se va considera cauză justificată de întrerupere a activității situația de violență asupra femeii.\n\n\nÎn materie de Securitate Socială, se încheie o Convenție specială cu organismul de Securitate Socială și vor fi considerate perioade efectiv cotizate perioadele de suspendare a relației de muncă pentru victimele angajate și vor fi scutite de cotizare victimele PFA care întrerup activitatea. Suspendarea obligației de cotizare va dura șase luni pentru victimele care lucrează pe cont propriu.\n\n\nÎn materie de prestații, femeile care întrerup relația de muncă din cauza violenței asupra femeii au dreptul la solicitarea pensionării anticipate și dreptul la pensie de văduvă în cazurile de separare sau divorț ale victimelor, chiar dacă în favoarea acesteia nu s-a stabilit o pensie de întreținere. De asemenea, se pierde dreptul de pensie de văduvie pentru persoana condamnată prin sentință definitivă pentru o infracțiune de omucidere și se mărește pensia de orfan.\n\n\nPentru victimele care au statutul de funcționari publici, au dreptul la absența de la locul de muncă, posibilitatea de a solicita mobilitatea geografică, suspendarea relației de muncă cu rezervarea postului de muncă și stingerea contractului de muncă (\nbaja voluntaria\n).\n\n\nToate femeile victime ale violenței asupra femeii beneficiază de drepturile prevăzute în legea menționată, indiferent de circumstanțele personale ale acesteia. Femeia cetățean străin care se află în situație nereglementată în Spania (ne referim în special la femeile din afara UE, care au nevoie de card de reședință sau viză în vigoare pentru o ședere legală pe teritoriul Spaniei) are aceleași drepturi ca cetățenii statului spaniol.\n\n\nAstfel, o femeie imigrantă care nu deține permis de rezidență sau viză poate merge la poliție să depună plângere de violență asupra femeii și să solicite ordin de protecție, iar poliția este obligată să o informeze asupra dreptului de a obține un permis de ședere din motive umanitare, cu autorizație temporară de ședere și muncă. Inclusiv în cazul în care împotriva victimei înainte de depunerea plângerii s-a deschis o procedură de expulzare, în momentul în care prezintă plângerea de violență asupra femeii, procedura de expulzare se va suspenda.\n\n\nAlte drepturi introduse prin modificările recente ale legii fac referire la dreptul victimei de a fi însoțită de către o persoană (la alegerea ei) din momentul în care intră în secția de poliție, de a fi informată asupra anumitor decizii fără a le solicita și anume: deciziile judecătorești care se referă la reținerea agresorului în închisoare, eliberarea acestuia ori pericolul de fugă, deciziile privind măsurile provizorii luate pentru asigurarea protecției victimei.\n\n\nAutor: Avocat Ioana Bratuleanu (Madrid) – Colaborator voluntar la Occidentul Românesc\n\nAvocat ICAM specializat în Drept internațional\n\nTelefon 0034.642.308.360\n\nWeb: \nwww.brilawabogados.es\n\nE-mail: \nsecretaria@brilawabogados.es\n\n\nArticol publicat în Occidentul Românesc, \nediția lunii noiembrie 2023\n, numărul 151, Anul XIII.\n\n\nNota redacției:\n\n\n \n\n\n\n\nIoana Brătuleanu\n este avocat specializat în Drept Intonațional Privat, colaborator voluntar în cadrul redacției \nOccidentul Românesc\n din 2015. Licențiată în Drept la Facultatea de Drept din cadrul Universității „Al. I. Cuza” din Iași, Ioana a urmat cursurile Masterului de Drept european din cadrul aceleași universități, perioadă în care a beneficiat și de o bursă de studiu la Universitatea din Insulele Baleare, Regatul Spaniei. În anul 2015 a urmat cursurile Masterului de Acces în Avocatură la Universitatea Complutense din Madrid, iar în anul 2017 a devenit membru al Ilustrului Colegiu de Avocați din Madrid. În prezent își desfășoară activitatea de avocat pe teritoriul Spaniei și al României, având biroul în Madrid.",
        "author": null,
        "date": "2023-11-10T10:15:13+02:00",
        "category": "Informații",
        "url": "https://occidentul-romanesc.com/drepturile-in-spania-a-victimei-de-violenta-in-familie-ii/",
        "region": "Spania"
    },
    {
        "title": "Drepturile pasagerilor în cazul călătoriei cu avionul",
        "content": "Pentru că se apropie sărbătorile de iarnă, iar o mare parte dintre cetăţenii români aflaţi pe teritoriul Spaniei vor călători spre România pentru a petrece sărbătorile alături de familie, considerăm de interes acest subiect. \nCe drepturi aveţi atunci când călătoriţi cu avionul?\n \nCe indemnizaţie puteţi solicita în cazul în care zborul are o întârziere sau a fost anulat şi în ce condiţii? \nPe parcursul acestui articol vom încerca să vă răspundem la aceste întrebări.\n\n\nCe drepturi aveţi dacă se anulează zborul?\n Anularea unui zbor poate apărea în două situaţii: atunci când se modifică orarul iniţial de zbor şi sunteţi transferat către un alt zbor sau atunci când avionul a decolat, însă a fost obligat să se reîntoarcă pe aeroportul de plecare şi aţi fost transferat către alt zbor. Dacă zborul se anulează, aveţi dreptul la rambursarea sumei achitate pentru biletul de avion, redirecţionare (oferirea unei alte opţiuni de zbor) sau revenire pe aeroportul de plecare, precum şi dreptul la asistenţă şi despăgubiri.\n\n\nCompania vă datorează despăgubiri doar dacă aţi fost informat cu privire la anularea zborului cu 14 zile înainte de decolare, cu excepţia situaţiei în care anularea este cauzată de circumstanţe extraordinare. În orice caz, compania trebuie să vă informeze imediat despre anularea zborului şi drepturile dumneavoastră.\n\n\nCe drepturi aveţi dacă zborul suferă o întârziere?\n În funcţie de durata întârzierii şi distanţa zborului, aveţi dreptul la asistenţă, la rambursarea sumei achitate pentru biletul de avion şi la un zbor de întoarcere. Dacă ajungeţi la destinaţia finală cu o întârziere de peste 3 ore, pasagerii au dreptul la despăgubiri între 250 euro şi 600 euro, în funcţie de distanţa zborului. Nu există dreptul la despăgubiri în cazul în care întârzierea s-a datorat unor circumstanţe extraordinare cum ar fi condiţiile meteorologice nefavorabile.\n\n\nDe exemplu, în cazul zborului de pe teritoriul Spaniei spre România sau invers, dacă ajungeţi la destinaţie cu o întârziere mai mare de trei (3) ore din cauza companiei aeriene, puteţi avea dreptul la despăgubiri în valoare de 400 euro. În această situaţie puteţi fi dacă zburaţi de exemplu de la Bucureşti spre aeroportul din Barcelona, zbor cu o traiectorie mai mare de 1.500 km.\n\n\nCe drepturi aveţi dacă vi se refuză îmbarcarea?\n Îmbarcarea poate fi refuzată din motive de siguranţă, securitate sau sănătate ori dacă documentele de călătorie nu corespund, dacă nu ați utilizat biletul de plecare de pe o rezervare care a inclus un zbor de întoarcere ori dacă nu v-ați îmbarcat pentru zborul precedent inclus într-o rezervare cu zboruri consecutive.\n\n\nDacă v-aţi prezentat la timp cu rezervare valabilă şi cu documentele de călătorie corespunzătoare şi vi se refuză îmbarcarea din motive de suprarezervare ori din alte motive şi nu doriţi să renunţaţi în mod voluntar la locul dumneavoastră, aveţi dreptul la despăgubiri.\n\n\nAtenţie însă la zborurile cu escală, unde dreptul la despăgubiri se acordă doar în cazul în care aveţi o singură rezervare pe toată traiectoria, cu un singur check-in.\n\n\nDe exemplu în cazul în care călătoriţi cu aceeaşi companie de zbor pe traiectoria Iaşi-Bucureşti, Bucureşti-Madrid, zbor la care am făcut un singur check-in, însă se refuză îmbarcarea la zborul Bucureşti-Madrid pe motiv că aţi ajuns prea târziu, iar întârzierea se datorează zborului Iaşi-Bucureşti care nu a ajuns la timp.\n\n\nÎn acest caz aveţi dreptul la despăgubiri, la rambursarea biletului, redirecţionare cu primul zbor disponibil sau găsirea unui zbor alternativ când doriţi dumneavoastră şi la asistenţă din partea companiei de zbor (bauturi răcoritoare, alimente, cazare dacă este cazul, transport între aeroport şi cazare, două (2) apeluri telefonice).\n\n\nCum solicităm despăgubiri în caz de anulare, întârziere a zborului sau refuz la îmbarcare? \nÎn îndeplinirea dispoziţiilor prevăzute în Regulamentul (CE) NR. 261/2004 din 11 februarie 2004 de stabilire a unor norme comune în materie de compensare și de asistență a pasagerilor, în eventualitatea refuzului la îmbarcare și anulării sau întârzierii prelungite a zborurilor, compania aeriană ar trebui să ofere despăgubirile în mod benevol, fără alte demersuri. În realitate, acest lucru nu se întâmplă întotdeauna, companiile aeriene refuză să ofere aceste despăgubiri, iar pasagerii se văd obligaţi de a face demersurile necesare în faţa instanţelor de judecată pentru a obţine indemnizaţia corespunzătoare.\n\n\nCe drepturi aveţi dacă sunteţi plasat la o clasă superioară sau inferioară?\n Dacă sunteţi plasat la o clasă de călătorie superioară, compania de zbor nu vă poate cere nicio sumă suplimentară. Dacă sunteţi plasat la o clasă inferioară, aveţi dreptul la rambursarea unui procent din preţul biletului (şi poate fi de 30%, 50% sau 75%, în funcţie de distanţa de zbor).\n\n\nCe drepturi aveţi dacă bagajele s-au pierdut, s-au deteriorat sau au ajuns cu întârziere?\n În cazul bagajelor de cală, răspunderea revine companiei aeriene şi aveţi dreptul la o despăgubire de până la 1.300 euro. Însă dacă daunele au fost cauzate de un defect al bagajului, nu aveţi dreptul la despăgubiri. În cazul bagajelor de mână, răspunderea revine companiei aeriene dacă deteriorarea s-a produs din vina sa. Dacă doriți să prezentaţi o plângere, trebuie să vă adresați în scris companiei aeriene în termen de șapte (7) zile pentru pierderea sau deteriorarea bagajelor sau în termen de 21 de zile de la primirea bagajelor, dacă acestea au sosit cu întârziere.\n\n\nÎn ceea ce priveşte politica de bagaje, aceasta depinde de fiecare companie în parte şi recomandăm să consultaţi informaţiile privind bagajele permise înainte de efectuarea zborului şi să respectaţi dimensiunile, numărul de bagaje şi greutatea acestora, pentru a nu avea surprize neplăcute la îmbarcare.\n\n\nAutor: Avocat Ioana Bratuleanu (Madrid) – Colaborator voluntar la Occidentul Românesc.\n\n\nAvocat ICAM specializat în Drept internațional\n\n\nTelefon 0034.642.308.360\n\n\nE-mail: \nsecretaria@brilawabogados.es\n\n\nWeb: \nwww.brilawabogados.es",
        "author": null,
        "date": "2022-08-25T11:15:47+02:00",
        "category": "Articole",
        "url": "https://occidentul-romanesc.com/drepturile-pasagerilor-in-cazul-calatoriei-cu-avionul/",
        "region": "Spania"
    },
    {
        "title": "Drepturile victimei de violență în familie (I)",
        "content": "Drepturile victimei de violență în familie (I)\n\n\nLegea Organică 1/2004 din 28 decembrie, de măsuri privind protecția integrală contra violenței domestice garantează femeilor care au fost victime ale violenței de gen o serie de drepturi a căror finalitate este de a le ajuta să pună punct relației violente și să recupereze stabilitatea socială, emoțională și economică de care are nevoie o persoană. Pe parcursul acestui articol vom expune câteva drepturi legate de procedura judecătorească și drepturi economice, urmând ca în edițiile viitoare să expunem și alte drepturi ale persoanelor care sunt victime ale violenței domestice.\n\n\nArticolul 1 din Legea menționată prevede că victimă a violenței de gen este orice femeie care a suferit un act de violență fizică, psihologică, inclusiv agresiunile privind libertatea sexuală, amenințări, privare de libertate, din parte celui care a fost sau este partenerul său de viață sau persoana cu care a fost într-o relație de afectivitate. Așadar, subiectul activ va fi întotdeauna un bărbat care a avut cu victima o relație de afectivitate anterioară sau actuală, cu sau fără conviețuire, iar subiectul pasiv va fi întotdeauna femeia, care a fost soția sau a fost într-o relație de afectivitate, cu sau fără conviețuire, copiii proprii ai soției sau ai conviețuitoarei, minorii sau persoanele tutelate de către soție sau conviețuitoare, în aceste ultime două situații, doar în cazul în care locuiesc cu bărbatul agresor.\n\n\nViolența de gen constituie o infracțiune care atentează la Declarația Drepturilor Umane Universale, iar atunci când vorbim despre violență de gen avem tendința de a simplifica acest termen și de a ne referi la agresiune fizică, însă agresiunea poate fi de multe tipuri. De exemplu, agresiunea poate fi psihică și însumează toate acele comportamente care produc o suferință femeii prin devalorizarea persoanei, prin umiliri, solicitări de supunere, manipulare prin care e convinsă că este vinovată de orice problemă. Poate include insulte, control al ieșirilor din casă, umilire publică, descalificări ale femeii, control al banilor, distrugerea bunurilor personale, agresiune a animalelor de casă, izolare, etc.\n\n\nAgresiunea fizică  este orice conduită neaccidentală prin folosirea forței și care duce la leziuni fizice pe corpul victimei. Agresiunea sexuală este acea conduită prin care se impune femeii să întrețină relații sexuale împotriva voinței sale. Agresiunea socială presupune îndepărtarea victimei de familia sa și de prieteni, izolând-o. Agresiunea economică presupune privarea victimei de accesul la bani, prin controlarea acesteia, prin justificarea fiecărei cheltuieli realizate, inclusiv în cazurile în care este independentă economic.\n\n\nSituația victimei pentru recunoașterea drepturilor se dovedește prin Sentința de condamnare, Ordinul de interdicție de apropiere/protecție și în cazuri excepționale, prin raportul Procurorului în cazul în care există indicii că reclamanta este victimă a violenței de gen. Sunt multe motive care pot condiționa depunerea unei plângeri penale sau luarea unei decizii de separare și cele mai comune sunt dependența economică și afectivă de agresor, speranța că se va schimba, frica de reacția agresorului sau a familiei sale, neacceptarea unei relații eșuate, lipsa conștientizării că este o victimă a violenței de acest gen, în special în cazul agresiunii psihologice, sentimentul de vină față de copii, etc. De obicei, aceste situații prelungite în timp aduc victimei stări de anxietate și depresie.\n\n\nPlângerea poate fi prezentată de către orice femeie la Secția de poliție, Judecătoria de Gardă sau la \nGuardia Civil\n și are dreptul la a solicita un avocat din oficiu care să o ajute să prezinte plângerea în mod corect. Recomandăm să se solicite un avocat în momentul prezentării plângerii, pentru a se evalua situația în mod corect și a nu se pierde detalii, care pot fi foarte importante pentru instrumentarea cazului, cum ar fi dacă agresiunile s-au produs în mai multe episoade, dacă este dependentă economic de agresor, dacă există copii minori și care este situația acestora, dacă există martori etc.\n\n\nAtunci când prezintă plângerea, victima trebuie să fie informată de faptul că poate solicita un ordin de protecție.\n\n\nOrdinul de protecție este o decizie judecătorească emisă de Judecătorie, prin care se decid măsuri provizorii de natură penală și civilă pentru victima violenței de gen. Cu această decizie se poate dovedi condiția de victimă care apoi dă dreptul la recunoașterea drepturilor prevăzute de Legea Organică 1/2004.\n\n\nMăsurile penale pentru agresor prevăzute în acest ordin pot fi eliberarea apartamentului domiciliului familiar, interzicerea reședinței într-o anumită zonă, interzicerea de a se apropia de victimă, familia acesteia sau alte persoane până la o anumită distanță, interzicerea de a comunica cu victima sau cu familia acesteia, precum și cu alte persoane prin scrisori, mesaje, telefon, etc.; omiterea datelor de reședință ale victimei, interzicerea de apropiere de locul de muncă al victimei, școala copiilor, etc.; protecția judiciară a victimelor în sediile judiciare, confiscarea armelor și interzicerea deținerii acestora.\n\n\nMăsurile civile prevăzute în acest ordin de protecție vor prevedea atribuirea locuinței și a mobilei, atribuirea grijii și întreținerii copiilor minori, suspendarea exercițiului autorității părintești, suspendarea sau stabilirea regimului de vizite, stabilirea pensiei de întreținere, orice alte măsuri pentru asigurarea integrității minorilor sau evitarea prejudiciilor.\n\n\nOdată depusă plângerea, se reține agresorul și se citează victima la procesul rapid, la Judecătoria Contra Violenței asupra Femeii, unde se vor citi drepturile victimei și i se va lua declarație pentru a se dispune asupra ordinului de protecție. Apoi se va decide asupra cazului de violență, în funcție de probele de la dosar și de necesitatea investigării altor probe.\n\n\nFemeile victime ale violenței în familie au dreptul de a primi informații și consiliere adaptată situației lor personale, prin telefonul \n016\n și au dreptul la un avocat din oficiu gratuit pentru toate procedurile judiciare și administrative care au cauza directă sau indirectă în violența suferită. De asemenea, au dreptul de a primi cu prioritate o locuință socială și până atunci au dreptul de a locui într-un Centru de urgență pentru maximum două luni, Centru de preluare pentru o perioadă de doisprezece luni sau apartamente tutelate pentru maximum optsprezece luni. Copiii victimelor de violență în familie au dreptul la școlarizare imediată în centrul de școlarizare din apropierea noii locuințe.\n\n\nDrepturile economice la care poate avea dreptul victima sunt: \nRenta de pago único\n (echivalentul a șase luni de \nsubsidio\n, iar dacă victima are persoane în întreținere, echivalentul a doisprezece luni de \nsubsidio\n), \nRenta activa de inserción\n (aproximativ 450 euro lunar timp de 11 luni, cu posibilitate de renovare timp de trei (3) ani), \nRenta mínima de inserción \n(aproximativ 480 euro lunar), \nAyuda a las victimas de delitos violentos,\n \nFondo de garantía del pago de alimentos.\n\n\nAutor: \nAvocat Ioana Bratuleanu\n (Madrid) – Colaborator voluntar la Occidentul Românesc\n\nAvocat ICAM specializat în Drept internațional\n\nTelefon 0034.642.308.360\n\nWeb: \nwww.brilawabogados.es\n\nE-mail: \nsecretaria@brilawabogados.es\n\n\nArticol publicat în \nediția lunară OR nr. 150, Anul XIII, pentru octombrie 2023.\n\n\nNota redacției:\n\n\n\n\nIoana Brătuleanu\n este avocat specializat în Drept Intonațional Privat, colaborator voluntar în cadrul redacției \nOccidentul Românesc\n din 2015. Licențiată în Drept la Facultatea de Drept din cadrul Universității „Al. I. Cuza” din Iași, Ioana a urmat cursurile Masterului de Drept european din cadrul aceleași universități, perioadă în care a beneficiat și de o bursă de studiu la Universitatea din Insulele Baleare, Regatul Spaniei. În anul 2015 a urmat cursurile Masterului de Acces în Avocatură la Universitatea Complutense din Madrid, iar în anul 2017 a devenit membru al Ilustrului Colegiu de Avocați din Madrid. În prezent își desfășoară activitatea de avocat pe teritoriul Spaniei și al României, având biroul în Madrid.",
        "author": null,
        "date": "2023-10-19T10:02:49+02:00",
        "category": "Articole",
        "url": "https://occidentul-romanesc.com/drepturile-victimei-de-violenta-in-familie-i/",
        "region": "Spania"
    },
    {
        "title": "Duminică, 5 martie, românii din Spania vor sărbători primăvara, la Festivalul Mărțișorului, Torrejón de Ardoz (Madrid)",
        "content": "Duminică, 5 martie 2023, sărbătorim împreună Ziua Femeii & Mamei la Festivalul Mărțișorului, la Madrid, în Spania!\n\n\nLa început de primăvară, să ne bucurăm împreună de folclorul autentic românesc, în cadrul unui concert extraordinar, alături de flori alese din muzica populară românească. Luna martie ne aduce, ca de fiecare dată, prilejul de a ne bucura de un nou început, de sosirea primăverii și sărbătorirea celor mai delicate făpturi din viața tuturor: La mulți ani Femei! La mulți ani iubite Mame!\n\n\nVă așteptăm cu mare drag să ne adunăm în număr cât mai mare pentru a petrece împreună la Festivalul Mărțișorului, în Recinto Ferial din Torrejón de Ardoz, pe C. de Minotauro, nr. 20, 28850, Madrid, începând cu ora 12:00!\n\n\nNe bucurăm de muzica pe placul sufletului nostru și de preparatele tradiționale românești după care ducem dorul, alături de mari artiști, precum: \nConstantin Enceanu\n, \nAngela Rusu\n, \nAlexandru Brădățan\n, \nAndreea Haisan\n, \nPaul Ananie\n, \nGabriela Rogoz\n, \nFormația Bebe de la Alba\n și mulți alții.\n\n\nCu această ocazie, la Târgul de produse tradiționale românești veți putea consuma cele mai gustoase preparate tradiționale: mici românești, preparate din carne rumenite la grătar și mâncăruri după rețete din gastronomia românească, alături de diverse prăjituri tradiționale românești.\n\n\nIntrarea este liberă!\n\n\nOrganizator\n: \nUniunea Muncitorilor Români\n\n\nSponsori\n: \nCarmangeria Românească\n, \nMezel Boieresc\n, \nMidcar \nși \nLogistica Neluțu Moise\n\n\nColaboratori\n: \nWagner\n, \nAgua Kangen Aragon\n, \nNelu Bârsan \nși \nPrimăria din Torrejón de Ardoz\n\n\nParteneri media\n: \nZiarul Periodico El Rumano\n și \nRadio Românul\n\n\nComunicat și foto: TeiaMedia Madrid",
        "author": null,
        "date": "2023-03-04T15:59:25+02:00",
        "category": "Diaspora",
        "url": "https://occidentul-romanesc.com/duminica-5-martie-romanii-din-spania-vor-sarbatori-primavara-la-festivalul-martisorului-in-torrejon-de-ardoz-madrid/",
        "region": "Spania"
    },
    {
        "title": "După 17 ani au fost finalizate lucrările la cel mai înalt bloc din Europa: Zgârie-nori Intempo, Benidorm",
        "content": "Ultimul zgârie-nori din Benidorm. Acest proiect s-a născut acum mai bine de 17 ani. Criza financiară a întrerupt construcția completă a clădirii. În prezent, turnul își propune să atragă mari investitori.\n\n\nPuțin rămâne din acel mic sat pescăresc. Benidormul de astăzi a fost construit în puțin peste o jumătate de secol sub un model arhitectural înalt, foarte inovator pentru acea vreme. Intempo, cea mai înaltă clădire rezidențială din Spania, este un exemplu al acestui model și al exceselor de cărămidă. Cu toate acestea, Benidorm funcționează pentru a fi un sit al Patrimoniului Mondial UNESCO.\n\n\nDupă Războiul Civil, Benidorm își recupera activitatea economică datorită pescuitului. Cu toate acestea, închiderea Almadraba del Racó de l’Oix în 1952 a motivat evoluția sistemului economic către turism. Pedro Zaragoza Orts, primar al orașului între 1950 și 1967, a fost protagonistul acestei schimbări către un oraș mai turistic și către un model urban – pionier la acea vreme – de căi largi care urmează linia plajei și zgârie-nori mari. Utilizarea bikinilor pe Costa Blanca a fost, de asemenea, o problemă a acestui primar.\n\n\nZgârie-nori Intempo, cu 52 de etaje și 193 de metri înălțime, se bazează pe acea evoluție, dar este, de asemenea, un simbol al boomului imobiliar din această țară: proiectul s-a născut acum mai bine de 17 ani și, ca pe mulți alții, criza financiară l-a lăsat construit pe jumătate în mâinile lui Sareb în 2012.\n\n\nCu toate acestea, Intempo a fost achiziționat la sfârșitul anului trecut de fondul SVP Global și vânzarea apartamentelor a început recent. Fondul consideră că încheierea și vânzarea vor contribui la „atragerea mai multor turisme premium și investiții mai mari în Costa Blanca”.\n\n\nTurnurile sunt legate în partea de sus de o structură în formă de diamant, unde prețul unui apartament penthouse este de aproximativ 2 milioane euro. În alte părți ale clădirii, prețurile încep de la 257.000 euro.\n\n\nMomentul ar părea dezastruos, întrucât orașele stațiuni precum Benidorm au suportat greul pandemiei când, turiștii de peste mări au încetat să își mai facă apariția. Și totuși, potrivit promotorului Uniq Residential, 100 din cele 256 de apartamente ale Intempo au fost vândute în prealabil, aproximativ 60% spaniolilor, iar restul către ruși, scandinavi, germani și belgieni.\n\n\nAceastă cultură urbană și acest model economic nu sunt recunoscute doar de dezvoltatorii imobiliari britanici și de turiști. Orașul lucrează de mai bine de un deceniu pentru a fi recunoscut ca sit al Patrimoniului Mondial. Apărarea sa sunt plajele, microclimatul și, evident, orizontul.\n\n\nIntempo a trecut prin multe mâini, iar proprietarul său actual, fondul SVPGlobal, a plătit 60 de milioane de euro pentru a achiziționa datoriile clădirii de la Sareb.\n\n\nA consemnat: Zoe Stoleru Martí – OR\n\n\nFoto: eleconomista.es/, levante-emv.com/",
        "author": null,
        "date": "2021-07-31T21:45:09+02:00",
        "category": "Spania",
        "url": "https://occidentul-romanesc.com/dupa-17-ani-au-fost-finalizate-lucrarile-la-cel-mai-inalt-bloc-din-europa-zgarie-nori-intempo-benidorm/",
        "region": "Spania"
    },
    {
        "title": "Echivalarea titlului universitar sau preuniversitar în Spania",
        "content": "Echivalarea titlurilor/diplomelor obținute în România, este o procedură pe care ar trebui să o urmați dacă doriți să profesați în Spania conform pregătirii dumneavoastră.\n\n\nCare este procedura de echivalare a titlului universitar sau preuniversitar în Spania? \nDacă sunteți absolvent al învățământului universitar sau preuniversitar și doriți echivalarea studiilor în Spania, trebuie să prezentați o serie de documentate în vederea echivalării acestora. Ministerul Educației spaniol afirmă că omologarea unui titlu străin unui titlu spaniol, permite accesul la o profesie reglementată și va implica posibilitatea exercitării profesiei reglementate în cauză în aceleași condiții ca un cetățean spaniol.\n\n\nEchivalarea se efectuează atât pentru titlurile universitare dar și pentru cele preuniversitare și are efecte academice și profesionale, astfel încât echivalarea acestora vă va permite continuarea studiilor sau găsirea unui loc de muncă în domeniul în care ați studiat.\n\n\nEchivalarea unui titlu înscris în catalogul titlurilor universitare oficiale este recunoașterea oficială a formării efectuate pentru obținerea unei calificări străine, echivalentă cu cea necesară pentru obținerea unui titlu spaniol.\n\n\nPrin diplomă de învățământ superior se înțelege orice titlu, certificat sau diplomă cu valabilitate oficială, care acreditează finalizarea completă a ciclului corespunzător de studii superioare, inclusiv, dacă este cazul, perioada de practică necesară pentru obținerea lui, emis de autoritatea competentă în conformitate cu legea statului căruia îi aparțin sistemul educațional.\n\n\nEchivalarea și recunoașterea studiilor preuniversitare\n\n\nEchivalarea studiilor preuniversitare implică faptul că aceste studii sunt declarate echivalente cu titlurile sistemului educațional spaniol în vigoare, pentru a putea continua studiile în Spania. Pentru a vă înscrie copiii la nivelul învățământului obligatoriu (învățământul primar sau învățământul secundar obligatoriu) încorporarea pentru studiile corespunzătoare se face în centrul ales, în conformitate cu reglementările în viitoare.\n\n\nPentru restul studiilor sau diplomelor preuniversitare, cum ar fi cazul absolvenților învățământului secundar, bacalaureatului, formarea profesională, învățământul artistic sau predarea sportivă, în vederea echivalării și recunoașterii, este necesară îndeplinirea următoarelor cerințe:\n\n\n\n\nacestea trebuie să fie studii efectuate în unități de învățământ oficiale în țara respectivă;\n\n\nstudiile pentru care se solicită echivalarea trebuie să fie finalizate;\n\n\ntrebuie să existe suficientă echivalență academică, durată și conținut, cu studiile sau titlul spaniol de referință;\n\n\ncursul pentru care se solicită recunoașterea trebuie să fie finalizat; nu poate fi recunoscută o materie fără să fii finalizat semestrul sau anul respectiv de studii.\n\n\n\n\nCa normă generală, dosarul pe care trebuie să-l prezentați atunci când doriți, de exemplu, \nomologarea diplomei de bacalaureat\n, trebuie să cuprindă următoarele documente:\n\n\n\n\ncererea de echivalare a diplomei sau recunoaștere, însoțită de diplomă și foaia matricola;\n\n\ntraducerea oficială efectuată de \ntraducători autorizați\n a documentelor în limba spaniolă;\n\n\ntaxa corespunzătoare fiecărui nivel de studii.\n\n\n\n\nDacă doriți să obțineți un loc de muncă corespunzător studiilor efectuate, trebuie să obțineți recunoașterea/formarea profesională care vă autorizează acest lucru.\n\n\nEchivalarea studiilor universitare\n\n\nOrice persoană îndreptățită poate solicita echivalarea titlurilor oficiale ale învățământului superior. Echivalarea diplomelor de studii superioare conferă titlului respectiv valabilitate în întregul stat, având aceleași efecte academice și profesionale ca ale titlului sau diplomei academice spaniole.\n\n\nAtunci când se detectează „deficiențe” în cadrul formării acreditate în legătură cu formarea necesară pentru obținerea titlului spaniol corespunzător cu cel care se pretinde echivalare, procesul de recunoaștere poate fi condiționat de efectuarea unor anumite teste de aptitudini, o perioadă de practică, un proiect sau un anumit curs în următorii patru ani, care vor fi indicate în rezoluție.\n\n\nEchivalarea unei diplome de studii superioare, implică o serie de măsuri care necesită timp, procedura poate dura până la patru ani. Cel mai indicat este să vă informați din timp care sunt documentele pe care trebuie să le prezentați atunci când veți începe demersurile în vederea echivalării studiilor efectuate, în acest fel evitând întârzierea sau chiar nerecunoașterea diplomelor respective.\n\n\nAutor: Avocat Alina Manuela Sasu (Zaragoza) – Colaborator voluntar la Occidentul Românesc\n\n\nAbogada rumana en España\n\nZaragoza, Provincia Aragon\n\nTelefon: +34 606 012 096\n\nE-mail: \nalinasasu@icam.es\n\n\nhttps://infoextranjeriazaragoza.es/rom-alte.html",
        "author": null,
        "date": "2019-06-22T11:24:00+02:00",
        "category": "Articole",
        "url": "https://occidentul-romanesc.com/echivalarea-titlului-universitar-sau-preuniversitar-in-spania/",
        "region": "Spania"
    },
    {
        "title": "Efectele educației pe timp de pandemie",
        "content": "Procesul de educaţie este unul complex şi nu oricine este interesat să-l urmeze. De la indivizi până la instituţii, desfăşurarea procesului de muncă este în acord cu desfăşurarea procesului de educaţie. Relaţiile sociale, relaţiile profesionale, cât şi cele interumane au la bază educaţia, instruirea, formarea indivizilor în planul comunităţii în care trăiesc.\n\n\nEducaţia aparţine cunoaşterii, dar este şi un gest de generozitate şi de sacrificiu. Nu oricine deţine calitatea de-a fi educator. Din comoditate, din confort, din dezinteres, aceşti făuritori de spirite, pot fi însă distrugători. Indiferenţa poate naşte „monştri”. Astfel, răul poate fi încurajat şi prin tolerare. Gradul ridicat de civilizaţie, de cultură, de conduită se îndreaptă spre o educaţie reuşită. Uniformizarea prin educaţie este imposibilă, deoarece fiecare individ îşi construieşte propriul stil de viaţă şi deţine o anumită mentalitate.\n\n\nA fi educat înseamnă o posibilă cale spre reuşită, spre succes. Cu siguranţă, individul educat este acela care are şansele cele mai mari de a progresa. Există forme ale educaţiei care provin din diferite experienţe economice, politice, religioase, artistice, filosofice, tehnice, sociale sau profesionale. Orice experienţă constituie o posibilitate de instruire, o formă de educare.\n\n\nBinele poate fi în relaţie cu educaţia? Iar răul cu lipsa acesteia? Cu cât omul este mai evoluat, cu atât instinctul primar poate fi controlat, iar prin înţelepciune, poate discerne binele de rău. Dobândirea cunoştiinţelor este un produs al educaţiei. În acest sens, Aristotel afirma că „\nEducaţia este cea mai bună provizie pe care o poţi face pentru bătrâneţe.”\n\n\nAstăzi, deşi educaţia deţine destule carenţe reflectate în multe moduri de a fi, aceasta este imperios necesară pentru relaţiile dintre oameni, pentru armonia dintre ei şi pentru evoluţia societăţii, în general.\n\n\nOamenii au multe trăsături comune, dar și multe diferențe. Ne deosebim între noi prin opinii, pasiuni, interese, preferințe, obiceiuri etc. Pentru a putea conviețui în armonie, trebuie să cunoaștem și să acceptăm aceste diferențe. Lumea ar fi plictisitoare, chiar urâtă, dacă am fi toți la fel. Diversitatea oamenilor, a locurilor și a ideilor face lumea mai frumoasă, mai interesantă, mai bogată. Din mulțimea de idei și lupta dintre ele se naște adevărul! Să ne bucurăm și să apreciem această diversitate!\n\n\nOpiniile nu sunt bune sau rele. Acestea sunt puncte de vedere pe care trebuie să le respectăm, chiar dacă nu suntem de acord cu ele. Unele opinii sunt mai bine argumentate, mai convingătoare decât altele. Dacă nu suntem de acord cu o opinie, nu trebuie să etichetăm, să insultăm sau să atacăm persoana care o susține. Putem veni însă cu argumente mai bine construite, mai convingătoare. Lupta se dă între idei, nu între persoane! Atunci când nu sunt acceptate, diferențele de opinie pot provoca numeroase conflicte.\n\n\nReferitor la educație, consider că aceasta reprezintă cel mai important factor în dezvoltarea unei persoane. Viața fără educație ar fi un adevărat haos. Astfel, concluzionând semnificația citatului \n„Natura ne aseamănă, educația ne deosebește”\n (Confucius), putem spune că acesta conține un adevăr general valabil, deoarece în societate întâlnim diverse caractere, atitudini, manifestări ale oamenilor, care sunt rezultatul unei educații mai mult sau mai puțin amplă.\n\n\nPandemia cu care ne confruntăm astăzi a arătat care este nivelul de educație la scară mondială, cât rău face lipsa acesteia și câte pierderi de vieți omenești aduce. A fost o oportunitate pentru mulți să înțeleagă că educația reprezintă principalul scut de protecție al civilizației umane. Că este o crimă ca un lider sau o organizație politică să folosească incultura oamenilor pentru a obține voturi „ieftine”, apelând la populism și la frică.\n\n\nAutoritățile fac acum apel la rațiunea, calmul și respectul oamenilor pentru a putea să impună metode de protecție precum carantina, izolarea, distanța socială, dar să creeze și solidaritate pentru a reuși să limiteze efectele epidemiei. Pe lângă corupție, putem spune că și lipsa de educație ucide.\n\n\nAșadar, pandemia a scos la iveală deficiențe grave în domeniile sănătății, economiei, educației, protecției sociale, drepturilor omului, părțile rele din oameni și din comunitățile în care trăiesc.\n\n\nCum putem clasifica un sistem social în care medici, asistente și infirmiere își dau demisia sau intră în concediu medical exact când oamenii au mai multă nevoie de experiența și efortul lor?! În cazul României, apare chiar un paradox. Cei mai afectați de epidemie par a fi reprezentanții sistemului de sănătate. Și acest fenomen se întâmplă pentru că sistemul de sănătate este la pământ.\n\n\nAutoritățile din România au luat multe decizii bune, dar au clacat în ce privește funcționarea sistemului public în condiții de criză. S-a văzut, de această dată la scară largă, că nepotismul, pilele și corupția politică au generat un sistem public fragil, rigid și plin de lipsuri.\n\n\nMulți dintre cei ajunși pe pile în prima linie cu epidemia au generat dezastre. „Grupurile” politice locale au arătat că spitalele județene nu numai că nu funcționează, dar se transformă în adevărate focare epidemiologice din cauza incapacității unor manageri numiți politic. Epidemia a scos eroismul, dar și lașitatea la suprafață.\n\n\n„Scopul educaţiei ar trebui să fie pregătirea unor oameni care să acţioneze şi să gândească independent şi care, în acelaşi timp, să vadă în slujirea comunităţii realizarea supremă a vieţii lor.”\n (Albert Einstein)\n\n\nAutor: Kasandra Kalmann Năsăudean \n(Director editorial – Occidentul Românesc, jurnalist investigații, membru CCNMA)\n\n\nFOTO: Arhiva OR",
        "author": null,
        "date": "2021-03-30T16:21:53+02:00",
        "category": "Articole",
        "url": "https://occidentul-romanesc.com/efectele-educatiei-pe-timp-de-pandemie/",
        "region": "Spania"
    },
    {
        "title": "Emirates sosește în Regatul Spaniei pentru a recruta personal de cabină",
        "content": "Compania aeriană Emirates din Dubai\n vine în cursul lunii mai a.c., în \nRegatul Spaniei\n pentru a recruta angajați pentru avioanele sale. Emirates își îndreaptă atenția către \nInsulele Canare\n pentru a recruta lucrători și va fi prezentă în acest lună pentru a angaja personal de cabină.\n\n\nInsulele Canare sunt în tendință și Emirates, renumita companie aeriană cu sediul în Dubai, își extinde echipa de personal de cabină.\n În acest context și-a programat o serie de evenimente exclusive de recrutare în Spania în cursul lunii mai 2024. Cei care aspiră să facă parte din această echipă prestigioasă sunt invitați în cinci orașe spaniole, cu evenimente care promit să fie rampă de lansare pentru mulți către o carieră captivantă în aviație.\n\n\nSesiunile de recrutare vor avea loc în mai multe hoteluri de renume din fiecare oraș. Prima oprire va fi la\n Madrid\n, pe \n8 mai\n, la \nInterContinental Madrid\n, \nIHG Hotel\n. Vor urma evenimente la \nBarcelona\n pe \n10 mai\n la \nFour Points by Sheraton Barcelona Diagonal\n; la \nAlicante\n pe \n16 mai\n la \nAC Hotel Alicante\n; la\n Las Palmas de Gran Canaria\n pe \n18 mai\n la \nAC Hotel by Marriott Iberia Las Palmas\n; și în final, la \nValencia\n pe \n20 mai\n la \nAC Hotel by Marriott Valencia\n. Toate evenimentele sunt programate să înceapă la ora \n9:00 dimineața\n.\n\n\nEmirates a specificat că aceste evenimente sunt doar cu invitație, subliniind astfel exclusivitatea și seriozitatea procesului de selecție. Cu toate acestea, au deschis și posibilitatea ca cei interesați să se prezinte fără programare prealabilă, având cu ei un CV actualizat în limba engleză și o fotografie recentă. Acest lucru demonstrează deschiderea companiei aeriene pentru a descoperi noi talente și a oferi oportunități celor care doresc să se alăture echipei lor.\n\n\nPentru cei care preferă să-și asigure un loc la aceste evenimente, Emirates recomandă \nînregistrarea prealabilă online prin site-ul lor web\n, unde pot fi consultate și detalii și cerințe specifice ale procesului de selecție. Acest pas este crucial pentru aspiranți, deoarece oferă o evaluare inițială înainte de interviurile personale.\n\n\nÎn timpul evenimentelor, candidații preselecționați vor fi informați cu privire la programul pentru evaluări suplimentare și interviuri mai detaliate, care vor avea loc în aceeași zi. Acest lucru le permite candidaților să-și planifice în mod corespunzător timpul și să se pregătească pentru posibilele etape următoare ale procesului de selecție.\n\n\nEmirates a subliniat că își caută persoane pasionate să ofere un serviciu excepțional, care să aprecieze importanța ospitalității personalizate și simple și să fie capabili să creeze momente memorabile pentru pasageri. Filosofia de serviciu al clienților a Emirates este recunoscută la nivel mondial, iar compania aeriană își așteaptă viitorul personal de cabină să încarneze aceste valori în fiecare zbor.\n\n\nÎn plus față de oportunitatea de a lucra în una dintre cele mai prestigioase companii aeriene din lume, membrii echipajului de cabină al Emirates se bucură de o serie de beneficii atrăgătoare. Toți membrii echipajului sunt bazati în Dubai, unul dintre cele mai vibrante și cosmopolite orașe din lume. Beneficiile includ un salariu scutit de impozit, cazare gratuită furnizată de companie, transport gratuit la și de la locul de muncă, acoperire medicală completă și reduceri la diverse cumpărături și activități de agrement în Dubai.\n\n\nAceastă convocare a Emirates nu este doar o oportunitate pentru cei care caută o carieră în aviație din Canare, ci și o poartă de intrare în viața din Dubai, oferind o experiență culturală îmbogățitoare și posibilitatea de a interacționa cu persoane de diverse naționalități și culturi. Cu creșterea și extinderea continuă a Emirates, candidații selectați se vor afla în avangarda industriei aviației, bucurându-se de o carieră dinamică și îmbogățitoare.\n\n\nA consemnat: Zoe Stoleru Martí – Occidentul Românesc\n\n\nInformații și foto: CANARIASENRED",
        "author": null,
        "date": "2024-05-04T13:16:37+02:00",
        "category": "Spania",
        "url": "https://occidentul-romanesc.com/emirates-soseste-in-regatul-spaniei-pentru-a-recruta-personal-de-cabina/",
        "region": "Spania"
    },
    {
        "title": "Europa se pregătește pentru amenințările iminente: Măsuri militare și strategii de autonomie",
        "content": "Declarațiile recente ale prim-ministrului polonez \nDonald Tusk\n și ale ministrului apărării \nMargarita Robles\n aduc în prim-plan o realitate sumbră: pericolul unui conflict militar pare tot mai aproape, iar temerile sunt justificate. Riscul ca Vladimir Putin să obțină avantaje în conflictul din Ucraina și revenirea posibilă a lui Donald Trump la Casa Albă pun Europa într-o poziție extrem de vulnerabilă, expunând-o la expansiunea Rusiei și la alte provocări geopolitice.\n\n\nÎn fața acestor provocări, țările europene au reacționat prin creșterea semnificativă a bugetelor de apărare. Polonia, resimțind amenințarea rusă, și-a majorat cheltuielile militare la 3,9% din PIB, un efort impresionant în cadrul NATO. La fel, guvernul spaniol a înregistrat o creștere semnificativă a cheltuielilor militare, dar rămâne în urma altor state membre ale NATO.\n\n\nCu toate acestea, Spania, deși contribuie la securitatea Alianței Atlantice și își trimite trupe pentru întărirea regiunii baltice și a altor state, rămâne un contribuitor net la securitatea NATO, cu toate că bugetul său militar este mai mic decât al altor țări.\n\n\nÎn ciuda provocărilor, majorarea bugetelor de apărare ar trebui să servească la consolidarea autonomiei strategice a Europei, marcând o schimbare importantă în abordarea sa militară. Comisia Europeană a propus o direcție clară: transformarea acestei necesități într-o oportunitate pentru consolidarea Uniunii și reducerea dependenței de Statele Unite în materie de securitate.\n\n\nSpania ar trebui să urmeze această cale, profitând de fondurile europene și de alte inițiative pentru a-și întări capacitatea militară și pentru a promova producția europeană de echipamente de apărare. Cu toate acestea, este esențial să se cheltuiască nu doar mai mult, ci și mai eficient, pentru a face față provocărilor de securitate și pentru a-și asigura autonomia militară și strategică.\n\n\nA consemnat: Mircea Fluieraș – OR\n\n\nInformații și foto: El País",
        "author": null,
        "date": "2024-04-04T12:18:51+02:00",
        "category": "Spania",
        "url": "https://occidentul-romanesc.com/europa-se-pregateste-pentru-amenintarile-iminente-masuri-militare-si-strategii-de-autonomie/",
        "region": "Spania"
    },
    {
        "title": "Evelina Van Kerkhove: „Sunt cetățean european, dar România e mama, România e acasă!”",
        "content": "Evelina Van Kerkhove: „Sunt un cetățean european, iar relația mea cu România este ombilicală. România e mama, România e acasă”\n\n\nÎn spațiul elegant al hotelului Suitopia (Sol Y Mar Suites Hotel), zâmbetul larg al Evelinei se potrivește perfect arhitecturii moderne, calde și primitoare a clădirii. Telefonul din birou sună, iar vocea amabilă a româncei ghidează persoana de la celălalt capăt al convorbirii înspre cea mai potrivită ofertă pentru dorințele sale turistice. În decurs de câteva zeci de minute, Evelina schimbă spaniola cu engleza, cu franceza, germana sau neerlandeza, în funcție de client. Vorbește cinci limbi în afară de română și este, totodată, traducător autorizat din limba neerlandeză, în urma examenului promovat la Ministerul Culturii din România.\n\n\n„Am dat examenele și pentru limba spaniolă și le-am luat cu brio, astfel că în curând voi fi și traducător autorizat din spaniolă”, mărturisește ea. Face traduceri în timpul liber, după ce își încheie ziua de muncă la hotel, unde lucrează la departamentul rezervări. Despre cum a ajuns în Spania, după un interesant periplu geografic și despre relația ei cu România, Evelina Van Kerkhove a povestit într-o discuție cu \nOccidentul Românesc\n în cadrul proiectului \nStars4Media\n – \n„Connecto: Towards European Values Through Digital Media. The Live Streaming Hub”.\n\n\n„Am nevoie de România”\n\n\nEvelina are 47 de ani, s-a născut într-un sat de lângă Focșani și a absolvit cursurile Facultății de Geografie de la Universitatea București. A lucrat ca învățătoare în mediul rural o perioadă, apoi s-a relocat în București și s-a angajat în domeniul hotelier. Așa și-a cunoscut soțul, de origine belgiană, proprietar al unui mic hotel în capitala României. De acolo încoace, povestea ei a dus-o pe multe meleaguri și a ajutat-o să cunoască culturi diferite și să învețe limbi străine, dar și să lucreze în domenii variate. Cu fiecare nouă experiență, Evelina spune că a devenit o persoană mai bogată. A primit cu bucurie toate șansele oferite și s-a integrat fără probleme oriunde a purtat-o viața, dar România rămâne acasă pentru ea: „Mi-e teamă să spun că nu mă mai întorc acasă. Nu, eu am nevoie de România. Nu aș putea să stau prea mult departe de România, trebuie să mai revin din când în când, să merg la piață, să aud oamenii vorbind”.\n\n\n\n\n\n\n            „Povestea mea e doar o poveste a unui om plecat din țară și trecut prin multe. \nAm plecat din România în 2005. Soțul meu și-a dorit să se întoarcă în Belgia, iar eu am mers cu el. O perioadă, am călătorit amândoi, datorită muncii lui. Am fost peste tot  prin lume, am ajuns până în Africa Centrală, în America, am văzut locuri pe care nu le-aș fi văzut altfel. În Belgia, stăteam în satul părinților lui și acolo am deschis o mică afacere cu pâini tradiționale belgiene. Acolo s-a născut fetița noastră. Satul era specific flamand, nu prea avea străini, așa că le-am învățat dialectul, obiceiurile, i-am înțeles foarte bine trăind în mijlocul lor. Primul lucru pe care l-am făcut când ne-am relocat a fost să mă înscriu la școală, ca să învăț limba. Am vrut să nu depind de soțul meu ca să mă duc la magazin. Am descoperit fascinată că satul în care locuiam avea doar el un dicționar al său! Atât de multe dialecte sunt în Belgia…”, rememorează cu drag Evelina.\n\n\n\n\n\n\nÎn 2013, a survenit o nouă mutare în viața ei. De data aceasta, destinația a fost însorita Costa Blanca din Spania, mai exact orașul turistic Calpe din provincia Alicante. Întreaga familie s-a mutat acolo („fetița noastră avea atunci patru ani”), iar Evelina s-a îmbogățit cu încă o limbă, încă o cultură. „Îmi amintesc că am ajuns aici în noiembrie, în Belgia ploua (de fapt, asta a fost una dintre probleme, în Belgia ploua foarte mult!), pe tot drumul prin Franța a plouat, iar când am ajuns în Calpe am scos direct rochiile de vară… Prima mea impresie aici a fost că am ajuns înapoi acasă, pentru că auzeam românește pe stradă, aveam magazin românesc, dar am descoperit și o comunitate largă de belgieni, pe lângă cea românească și celelalte nații care viețuiesc aici. Sincer, pentru mine Calpe a fost și rămâne un paradis”, spune românca.\n\n\n\n\nLa fel ca în Belgia, primul lucru pe care l-a făcut și în Spania a fost să se înscrie la cursurile de limbă spaniolă. A încurajat-o pe fiica ei să studieze la școală atât spaniola oficială, cât și cea valenciană, folosită regional. S-a angajat ca recepționeră la un hotel, iar după un an a ajuns să lucreze pentru lanțul hotelier care deține Suitopia, actualul ei loc de muncă. De șase ani, se ocupă de domeniul rezervărilor hoteliere și spune că asta o menține în legătură cu oameni din toate colțurile lumii și a motivat-o, totodată, să învețe limbi noi ori să le perfecționeze pe cele pe care le știa deja cât de cât. „A fost o provocare ce mi-a plăcut foarte mult, am avut mereu pasiune pentru limbile străine și mă bucur că pot comunica atât de liber și deschis cu clienții”, afirmă ea.\n\n\n„Seriozitate și profesionalism, acestea sunt ingredientele, nu este alt secret”\n\n\nEvelina are acum experiența muncii în turism în România și, respectiv, în Spania. Cu sinceritate, spune că există ceva esențial ce lipsește acum turismului românesc, ceva ce am putea recâștiga, dacă ne dorim ca acest domeniu să fie performant la noi acasă. „Spania pentru mine este un exemplu de ospitalitate. Organizarea hotelului unde lucrez este exemplară, iar politica de fidelizare a clienților – foarte importantă. Am învățat multe aici, profesional vorbind, și pot să vă spun că totul se bazează pe seriozitate și profesionalism, acestea sunt ingredientele, nu este alt secret. De asta avem clienți care revin mereu cu drag. Iar Calpe este un loc unde întâlnești toate neamurile lumii, care trăiesc aici în armonie și sunt primite cu brațele deschise de către localnici”, afirmă Evelina.\n\n\nÎn opinia ei, turismul românesc ar avea nevoie de o schimbare de atitudine, în primul rând. „Este important să oferi servicii bune, dar mai ales onestitate. Am învățat aici în Spania că nu minți niciodată clientul. Oferim doar ce avem. Este esențial să nu dezamăgești oamenii! Prezintă doar ceea ce ai și poți oferi onest. Dezamăgirea este un lucru foarte rău în turism. Și ceea ce mi se pare că lipsește turismului românesc este amabilitatea, zâmbetul. Nu vin niciodată acasă cu ochi critic și nu vreau să judec, dar parcă mereu suntem încrâncenați, enervați, pregătiți să dăm o lecție celorlalți. Aș zice că avem nevoie de mai multă înțelegere și mai puțină judecată asupra celorlalți”, conchide ea, cu același zâmbet sincer pe figură.\n\n\n\n\n             „Tonul face muzica. Felul în care i te adresezi unui client îi schimbă și lui atitudinea. Respectul față de client, modestia în relația cu el – care nu înseamnă umilință, ci dragul de a oferi ceva – și a pune un preț adecvat pentru ceea ce oferi, aceștia mi se par piloni vitali în turism. De asemenea, modul în care se comportă conducerea unei instituții, fie a turistică sau de orice altă natură, își pune amprenta și asupra comportamentului angajaților. Îmi pare rău când văd acasă că țâfna a ajuns cumva să vină la pachet cu funcția, cam peste tot.”\n\n\n\n\nEvelina se simte și este, cu adevărat, un cetățean al Europei. Educată și formată în trei culturi diferite până acum și având dublă cetățenie (română și belgiană), spune că, pentru ea, a fi cetățean european înseamnă „să te simți acasă în orice țară din Europa, chiar dacă ești doar în vizită. Două lucruri contează: nu uita de unde ai venit și respectă locul unde te afli. Respectă locul care te-a primit. Eu am primit șanse în fiecare țară unde am ajuns și toate m-au ajutat să evoluez, ca individ. M-am adaptat peste tot și mi-a fost drag să fac asta. Îmi place să pătrund în profunzimea culturii unui popor, mă simt pregătită să mai cunosc încă una, dacă se poate. Desigur, acum fiica mea, care are 12 ani, este mai importantă și pentru ea Spania e acasă, dar putem face descoperiri lingvistice și culturale și prin excursii sau de la distanță… Nu știu dacă chemarea pământului va fi atât de puternică încât să revin în România, la un moment dat. Acum sunt bine aici, așa cum sunt și las viitorul să vedem ce aduce”, mărturisește ea.\n\n\nDeși fiecare zi de muncă este solicitantă, într-un fel sau altul, surâsul de pe chipul ei nu dispare. Îl duce cu ea peste tot, la școala unde învață fiica ei, la activități diverse (indiferent de comunitatea în care se întâmplă, cea spaniolă, belgiană sau românească), la magazinul românesc de unde își face cumpărăturile („îmi place că aici ne sprijinim afacerile românești, folosim servicii oferite de firme ale românilor, cumpărăm produse românești”) sau în discuțiile cu prietenii sau colegii de la hotel (unii dintre ei tot români).\n\n\n„Știți ce mi-ar plăcea? Să vin să vizitez România în tihnă. Mi-e dor de perioada studenției când mergeam câte o lună în practică și descopeream atâtea locuri interesante. Da, știu că relația cu România (administrativă, birocratică, instituțională) este complicată și mi s-a întâmplat și mie de multe ori să fiu tratată, cum spuneam, cu țâfnă, cu refuz, cu lipsă totală de empatie sau de bunăvoință. Dar, deși Spania, Calpe, sunt paradisul meu acum, am o viață frumoasă aici și respect foarte mult locul în care mă aflu, relația mea cu România este ombilicală. România e mama, care e acolo, e casa bunicilor mei, este acasă, pentru mine”, conchide senin Evelina Van Kerkhove, românca cu povestea sa europeană deschisă mereu pentru un nou capitol interesant.\n\n\nUn material realizat de: Camelia Jula, jurnalist Occidentul Românesc\n\n\nMaterial video, fotografii și montaj: Raúl Sánchez Costa\n\n\nArticol multimedia publicat în cadrul proiectului Stars4Media – „Connecto: Towards European Values Through Digital Media. The Live Streaming Hub”",
        "author": null,
        "date": "2022-09-12T17:09:57+02:00",
        "category": "Articole",
        "url": "https://occidentul-romanesc.com/evelina-van-kerkhove-sunt-cetatean-european-dar-romania-e-mama-romania-e-acasa/",
        "region": "Spania"
    },
    {
        "title": "Eveniment caritabil dedicat copiilor cu autism din Oradea, organizat la Alicante",
        "content": "În pragul sărbătorilor de iarnă, români și spanioli din Provincia Alicante, au avut ocazia să participe la un eveniment de caritate dedicat copiilor cu autism din Oradea, organizat de către părintele Radu Bokor. Cu această ocazie, la Biserica Greco-Catolică „Sfântul Nicolae” din Alicante, prima săptămână din luna decembrie a început cu o serie de evenimente „emoționante și pline de har”.\n\n\nPe data de 5 decembrie s-a desfășurat celebrarea Liturghiei bizantine a Sfântului Ioan Gură de Aur în Catedrala „Sfântul Nicolae” din Alicante, realizată aproape în totalitate în limba spaniolă, eveniment la care a participat Vicarul Episcopal Don Jose Navarro, parohul catedralei Don Ramon, parohul Don Vasil greco-catolic al comunității ucrainene din Alicante și Torrevieja, părintele Radu Bokor (organizatorul evenimentului), parohul Bisericii Sfânta Cruce, diaconul polonez Kamil și preotul Bisericii Greco-Catolice „Sfântul Nicolae” din Alicante. De asemenea, a fost prezent părintele Alin Arendaș cu soția, profesoara Maria și tânărul pianist Paul Țăran, din partea Asociației Pyramid Learning Center Autism din Oradea.\n\n\nSeria evenimentelor a continuat pe data de 6 decembrie cu Liturghia săvârșită de părintele Alin Arendaș și părintele Radu Bokor, încununând acea zi a Hramului Bisericii Unite cu Roma, Greco-Catolice „Sfântul Nicolae” din Alicante, cu un concert de colinzi (concert de caritate) denumit „Sfânta Familie”.\n\n\nDonațiile care s-au adunat cu ocazia evenimentului caritabil au avut o destinație precisă: Asociația Pyramid Learning Center Autism, organizație non-profit care se ocupă cu reabilitarea copiilor cu autism din Oradea. \n„Încercăm să ajutăm copiii cu autism să se integreze și să intre în lumea noastră, când poate ar fi mai bine să intrăm noi în lumea lor, pentru că în lumea lor, ei nu cunosc invidia, răutatea, și păcatul.”\n, a menționat în discursul său, Nicoleta Arendaș, președinte al Asociației Pyramid Learning Center Autism.\n\n\nLa eveniment au fost prezenți un număr însemnat de români rezidenți în zona Alicante, dar și Dragoș Viorel Țigău (șeful oficiului consular român de la Castellón de la Plana), reprezentanți ai asociațiilor Zestrea și ARIPI din Alicante, Deizi Barta, pastorul Bisericii Penticostale din provincie, și mulți prieteni spanioli.\n\n\nPe data de 7 decembrie s-a desfășurat o Liturghie Bizantină în limba spaniolă în Biserica Nuestra Señora de la Misericordia, în prezența invitaților din România, eveniment care a finalizat șirul acțiunilor organizate de către Biserica Greco-Catolică „Sfântul Nicolae” din Alicante.\n\n\n \n \n \n \n \n \n\n\nEsta semana hemos tenido una serie de eventos emocionantes y llenos de gracia divina, que se ha derramado, no solo sobre la Iglesia Greco-Católica, que también sobre la Iglesia Católica de Alicante.\n\n\nLos eventos han empezado en 5 de diciembre, con la celebración de la Misa bizantina de San Juan Crisóstomo, casi toda en castellano, en la Concatedral de San Nicolás de Alicante. En la Misa ha participado el Vicario Episcopal de la zona Don José Navarro, el párroco de la catedral Don Ramón, el párroco Don Vasil greco-católico de la comunidad ucranianas de Alicante y Torrevieja, el párroco de la Iglesia de Santa Cruz, Don Radu Bokor que también es el de la Iglesia rumana greco-católica San Nicolás de Alicante, el diacono polaco Kamil. Los invitados especiales de este evento fueron: El padre Alin Arendas junto con su mujer Nicoleta, la profesora María y el joven organista/pianista Taran Paul, que nos han bendecido con sus bonitos canciones.\n\n\nContinuamos el día siguiente 6 de diciembre, por la mañana la Misa celebrada de Padre Alin junto con el Padre Radu, coronando aquel día de fiesta del patrono de la Iglesia unida con Roma, Greco-Católica San Nicolás de Alicante, con un concierto caritativo “Sagrada Familia” de villancicos. Al concierto hemos tenido el privilegio de escuchar villancicos maravillosos, que fueron cantados del padre Alin, con Nicoleta, su primogénito Antoniu y al piano Paul. Los donaciones que se hicieron  han sido para la Asociación Pyramid Learning Center Autism Oradea – que trabaja en la rehabilitación de los niños con autismo en Oradea, Rumania. Al evento participaron un número considerable de gente, de los cuales el Ministro plenipotenciario, el Cónsul rumano del Castellón de la Plana el Señor Dragos Tigau, el Señor Nicolae Bonis presidente de la Asociación “Zestrea Romaniei” en Alicante, la Señora profesora Luminita representante del Asociación ARIPI Alicante, el Pastor rumano de la Iglesia Pentecostal en Alicante el Señor Deizi Barta, el profesor doctor en Historia el Señor Laurentiu Barbieru y muchos más, que fueron impresionados del proyecto de esta Asociación, que fue presentado de la presidenta Señora Nicoleta Arendas, junto con el Padre Alin, los fundadores de esta Asociación.\n\n\nDespués, hemos celebrado, en 7 de diciembre, otra Misa bizantina en castellano en la Iglesia Nuestra Señora de la Misericordia de Alicante, donde animaron la misa los invitados de Rumania. Hemos terminado estos series de eventos con la Misa latina en la tarde de la Fiesta de la Inmaculada en la Iglesia San José de Carolinas en Alicante.\n\n\nEn el adviento, cerca de las fiesta de Navidad, hemos tenido el privilegio, tanto para los rumano como para los españoles, ha disfrutar de las voces angélicas, de la Familia del Padre Arendas y de maestría del organista Paul Taran; todos venidos de muy lejos, de Oradea, Rumania, a la insistencia del Padre Radu Bokor, que se ha quedado, también, profundamente impresionado de cómo han cantado y de la actitud de los cristianos, que escucharon la historia de las dificultades con que se puede encontrar las familias que tiene niños con discapacidad, pero también de la alegría que los dan, estos niños, cuando se les pueden ver el progreso.\n\n\n Termino parafraseando a presidenta Nicoleta, que ha dicho: “trabajamos para ayudar a los niños con autismo para que se pueda independizar y integrar en nuestro mundo, cuando a lo mejor nosotros tendría que entrar en el mundo de ellos, porque allí, ellos no conocen envidia, la maldad y el pecado.”\n\n\nPadre Radu – Alicante",
        "author": null,
        "date": "2017-12-15T15:18:00+02:00",
        "category": "Spania",
        "url": "https://occidentul-romanesc.com/eveniment-caritabil-dedicat-copiilor-cu-autism-din-oradea-organizat-la-alicante/",
        "region": "Spania"
    },
    {
        "title": "Eveniment cultural de excepție la Ambasada României la Madrid",
        "content": "Ambasada României \nîn Regatul Spaniei, \nTeatrul Coquette\n și \nAsociația Povestea Abecedarului\n din \nSevilla\n invită cetățenii români, sâmbătă, \n12 noiembrie 2022\n, începând cu ora 11:00, la un spectacolul electrizant pentru copii și la o inedită \nexpoziție de pictură\n.\n\n\nPetre Ispirescu\n revine la ambasadă cu sprijinul cunoscuților actori ai Teatrului Coquette, care vor pune în scenă povestea „Tinerețe fără bătrânețe și viață fără de moarte”, purtând semnătura actorilor \nOlga Delia Mateescu\n și \nConstantin Andrei-Ionescu\n.\n\n\nDin distribuție fac parte: \nOlga Delia Mateescu\n, \nRuxandra Bălașu\n, \nIoan Andrei – Ionescu\n și \nAlexandru Făiniși\n. Spectacolul se joacă în limba română, cu supra titrare în limba spaniolă și va fi urmat de sesiuni foto și dezbatere cu actorii.\n\n\nOlga Delia Mateescu\n, una dintre legendele scenei românești, este societară de onoare a \nTeatrului Național I.L. Caragiale\n, membră a Uniunii Scriitorilor din România și UNITER, distinsă cu numeroase premii și distincții pentru activitatea sa artistică. Cariera sa impresionantă cuprinde mai mult de 20 de filme și câteva sute de spectacole în care a jucat.\n\n\nSpectacolul face parte dintr-un proiect amplu ce se desfășoară sub patronajul \nGuvernului României\n prin \nDepartamentul Românilor de Pretutindeni\n și pornește de la dialogul interdisciplinar dintre teatru și educație, fiind dedicat românilor din diaspora.\n\n\nȘi pentru a celebra \nZiua Internațională a Drepturilor Copiilor\n (20 noiembrie), care se apropie cu pași repezi, \nAsociația Povestea Abecedarului\n din Sevilla va încânta publicul prezent în sală cu expoziția tinerei \nMaia Theodora Crețu\n, în vârstă de 16 ani, care va prezenta o serie de lucrări dedicate celor mici.\n\n\nVă așteptăm cu mic cu mare la sediul nostru din Av. Alfonso XIII 157, 28016, Madrid. Intrarea este liberă. Vă rugăm să transmiteți un e-mail de confirmare a participării la eveniment la adresa: \nlaviniu.enii@mae.ro\n\n\n\n\nComunicat și foto: Ambasada României în Regatul Spaniei",
        "author": null,
        "date": "2022-11-10T22:15:34+02:00",
        "category": "Cultură",
        "url": "https://occidentul-romanesc.com/eveniment-cultural-de-exceptie-la-ambasada-romaniei-la-madrid/",
        "region": "Spania"
    },
    {
        "title": "Eveniment cultural în San Pedro del Pinatar, Murcia, dedicat Zilei Naționale a României",
        "content": ",,Noi vrem să ne unim cu țara!”\n se auzeau voci puternice în toate zonele patriei. Și visul s-a împlinit. Era România dodoloață! ,,Noi vrem să ne unim cu țara!” se aud și acum vocile unor copii minunați, unii dintre aceștia născuți departe de România, dar fluturând cu mândrie drapelul patriei. Este mica Românie din diaspora care (re)descoperă frumusețile patriei, își cunosc sorgintea, își vorbesc limba și sunt uimiți de cât de frumoasă este țara noastră. Este vorba despre elevii cursului de \nLimbă, Cultură și Civilizație Românească\n din \nSan Pedro del Piatar\n, \nLos Alcazares\n, \nPilar de la Horadada\n și \nTorrevieja\n, care au dorit să ajungă la \nAlba-Iulia\n și să se unească cu țara!\n\n\n\n\nÎn acest context, la 2 decembrie 2022, elevi ai cursului LCCR și cei ai Școlii de sfârșit de săptămână ai asociației \nACORAMAR\n, alături de părinții lor, toți îmbrăcați în costume populare, îndrumați de către doamnele lor profesoare, \nIonela Dojană\n și \nLucica Loliceru\n, „s-au unit în cuget și-n simțiri” cu România pentru a celebra Marea Unire, sărbătorind astfel, Ziua Națională a României și prin intermediul aplicației Zoom, împreună cu elevi, studenți și masteranzi din România, din cadrul Universității Tehnice din Cluj Napoca, Centrul Universitar Nord din Baia Mare, Facultatea de Litere România, sub îndrumarea doamnelor profesoare, Conf. univ. dr. Delia Suiogan, Lector univ. dr. Natalia Lazar și Daniela Constanța Sîrbu, profesor de Istorie de la Școala Gimnazială ,,Vasile Cârlova” din Târgoviște.\n\n\n\n\nEvenimentul a fost organizat de către Asociația ACORAMAR – Asociația Hispano-Română, „O Inimă, Două Mări” din San Pedro del Pinatar, regiunea Murcia din Spania, în colaborare cu Primăria din San Pedro del Pinatar, Institutul Limbii Române din București, Departamentul pentru Românii de Pretutindeni, Asociația ASESTERMUR Murcia, Universitatea Tehnică din Cluj Napoca, Centrul Universitar Nord din Baia Mare, Facultatea de Litere România, membră a Comisiei Naționale pentru Salvgardarea Patrimoniului Cultural Imaterial, Asociația culturală Filo-Elenă „Eleftheria” din Brăila și Școala Gimnazială „Vasile Cârlova” din Târgoviște, județul Dâmbovița.\n\n\n\n\nLa acest eveniment au luat parte atât elevi, părinți și profesori din localitățile amintite, cât și oficialități ale României în Spania, precum domnul \nRobert-Claudiu Hellvig\n, Consul General al României la Almeria; domnul \nJose David Perez Perez\n, Consul Onorific al României la Murcia; \nVisitación Martínez Martínez\n, primar al localității San Pedro del Pinatar însoțită de către doamna \nFunesata Garcia\n și doamna \nSilvia Egea\n; doamna avocat \nVeronica Ene\n din Murcia, invitați care au adresat câteva cuvinte participanților la eveniment, subliniind totodată importanța păstrării legăturii cu țara, cu rădăcinile ei, necesitatea cunoașterii și vorbirii limbii materne, dar amintind și despre prezervarea frumoaselor obiceiuri și tradiții strămoșești.\n\n\n\n\nLa manifestare au mai participat, doamna \nLuminița Pigui\n, Președinta ASESTERMUR din Murcia, doamna \nLucica Loliceru\n, profesor LCCR în Torrevieja (program artistic cu elevii) și doamna \nMariana Badea\n, cântăreață, precumși profesori, directori ai școlilor unde se desfășoară cursurile LCCR, elevii LCCR și ai Școlii de sfârșit de săptămână ai ACORAMAR, grupurile de dansuri tradiționale Românașii și Flori de Românie ACORAMAR.\n\n\nPrin Zoom au participat la eveniment Conf. univ. dr. \nDelia Suiogan\n, Universitatea Tehnică din Cluj Napoca, reprezentanți ai Centrul Universitar Nord din Baia Mare și a Facultății de Litere, membră a Comisiei Naționale pentru Salvgardarea Patrimoniului Cultural Imaterial, Lector univ. dr. \nNatalia Lazar\n din cadrul Universității Tehnice din Cluj Napoca, Claudiu Vlad, student și reprezentant al Centrului pentru Conservarea și Promovarea Culturii Tradiționale ,,Arboroasa”, \nLaura Haraga\n, etnolog-formator, Asociația culturală Filo-Elenă „Eleftheria” din Brăila, \nDaniela Contanța Sîrbu\n, profesor de Istorie, Școala Gimnazială „Vasile Cârlova” din Târgoviște, județul Dâmbovița, \nMaria Casandra Hauși\n, artistă de muzică tradițională, \nMăriuca Verdeș\n, Școala Rădăcinilor Străbune, doamna \nAlexandra Pop\n, cântăreață și fostă elevă LCCR, studenți și masteranzi de la Universitatea Tehnică din Cluj Napoca, Centrul Universitar Nord din Baia Mare, Facultatea de Litere, Domeniul Studii culturale.\n\n\nSponsori\n: doamna \nVeronica Ene\n, avocat; domnul \nMarius Liviu Dojană\n, traducător; \nProduse Românești Alex\n, San Pedro del Pinatar; \nFashion by Alexandra\n, San Pedro del Pinatar; \nCarniceria Minimarket\n din San Pedro del Pinatar.\n\n\nÎn programul artistic prezentat, elevii au intonat \nImnul Național\n al României, au recitat poezii despre țară în limba română, au interpretat vocal și instrumental cântece la chitară. Elevul \nCristian Bănuț\n a prezentat o suită de dansuri populare, realizate de către grupurile de dans \nRomânașii\n și \nFlori de Românie\n ai ACORAMAR. Elevii au prezentat materiale încântătoare despre patria noastră, obiceiuri, gastronomie, clădiri și obiective importante de vizitat, în expoziția, „Țara mea, un colț de Rai”!, prezentată în holul Bibliotecii de la Casa de Cultură din San Pedro del Pinatar, unde s-a desfășurat evenimentul, iar la final au interpretat împreună cântece patriotice și colinde.\n\n\n\n\nȚinem să mulțumim încă o dată și pe această cale, oficialităților care ne-au onorat cu prezența la acest eveniment, Departamentului pentru Românii de Pretutindeni, Institutului Limbii Române pentru sprijinul acordat, elevilor participanți dar și părinților, acești „eroi” adevărați din spatele copiilor, care ne-au fost alături și ne-au sprijinit ca de fiecare dată la realizarea acestui eveniment, dar și în educația copiilor noștri.\n\n\nMulțumim tuturor celor care s-au implicat în realizarea acestui proiect, oameni inimoși din Spania și din România, pentru promovarea limbii române și a tradițiilor românești, fiindu-ne aproape și bucurându-ne cu prezența lor. Mulțumim, Occidentul Românesc!\n\n\nCu ocazia Zilei Naționale a României, Mica Românie din diaspora urează Românilor de pretutindeni un călduros La mulți ani! Sărbători fericite!\n\n\nComunicat și foto: Profesor LCCR, Ionela Dojană, Președinte ACORAMAR",
        "author": null,
        "date": "2022-12-05T23:19:34+02:00",
        "category": "Articole",
        "url": "https://occidentul-romanesc.com/eveniment-cultural-in-san-pedro-del-pinatar-murcia-dedicat-zilei-nationale-a-romaniei/",
        "region": "Spania"
    },
    {
        "title": "Eveniment dedicat Săptămânii Mondiale UNESCO pentru Diversitate Culturală, Dialog și Dezvoltare, 21-27 mai 2023",
        "content": "Pentru a marca \nSăptămâna Mondială UNESCO pentru Diversitate Culturală, Dialog și Dezvoltare\n, \n21-27 mai\n, iubitorii de cultură și muzică din Spania sunt invitați la un eveniment artistic, \nDiverArs\n, care se va desfășura sâmbătă, \n20 mai 2023\n, începând cu ora \n19:00\n, în incinta cunoscutului local \nLa Cocina Rock\n, situat în nordul Madridului (Avenida de Alberto de Alcocer, 48, 28016 Madrid), foarte aproape de \nTurnurile KIO\n – \nPoarta către Europa\n.\n\n\nPartea muzicală a serii va fi asigurată de către talentatul grup \nPatrioskas\n alcătuit din patru membri spanioli și români remarcabili: \nRadu Kiș\n (voce și percuție), \nAlberto Sánchez\n (chitară), \nAlina Voicu\n (vioară) și \nDavid Zapata\n (bas). Acești muzicieni vor oferi o călătorie muzicală prin timp și spațiu, prin intermediul unui repertoriu variat și emblematic.\n\n\n\n\nParticipanții vor avea ocazia să asculte cântece clasice ale lui \nAnton Pann\n și \nMaria Tănase\n, compoziții instrumentale de înaltă virtuozitate și alte piese tradiționale românești cunoscute, care au devenit coloane sonore ale unor filme internaționale.\n\n\nÎn această călătorie muzicală, veți fi însoțiți și de creațiile vestimentare ale talentatei artiste \nRoxana Irimia\n, care au captivat deja publicul internațional prin creativitatea și rafinamentul lor.\n\n\n\n\nPentru a asigura o experiență cât mai deschisă și autentică, \nElena Ninerică \n(regizor artistic), a ales locația \nLa Cocina Rock\n pentru desfășurarea evenimentului, cu scopul de a elimina barierele dintre artiști și publicul larg, printr-o atmosferă relaxată și prietenoasă, care va permite publicului prezent să se bucure în deplinătate de cultura și muzica prezentate în cadrul spectacolului.\n\n\nAșadar, iubitorii de cultură și muzică sunt așteptați la spectacolul \nDiverArs\n, unde vor avea oportunitatea unică de a explora și celebra diversitatea culturală într-un mod autentic și captivant.\n\n\nNota redacției\n:\n\n\nSăptămâna Mondială UNESCO pentru Diversitate Culturală, Dialog și Dezvoltare\n este o inițiativă globală care are loc în fiecare an, în perioada \n21-27 mai\n. Această săptămână este dedicată promovării diversității culturale, dialogului intercultural și cooperării pentru dezvoltare durabilă în întreaga lume.\n \n\n\nOrganizată de către UNESCO (Organizația Națiunilor Unite pentru Educație, Știință și Cultură), săptămâna încurajează comunitățile și indivizii să reflecteze asupra importanței diversității culturale și să încurajeze dialogul și înțelegerea între diferitele culturi.\n \n\n\nEvenimentele și activitățile organizate în cadrul Săptămânii Mondiale UNESCO pot include expoziții, conferințe, spectacole artistice, proiecții de film, ateliere interactive și multe altele. Scopul este de a aduce oamenii împreună, de a încuraja schimbul de experiențe și de a promova valorile de respect, toleranță și cooperare între culturi.\n \n\n\nAceastă săptămână are un rol important în promovarea păcii și înțelegerii globale, deoarece evidențiază faptul că diversitatea culturală este o sursă de bogăție și că prin dialog și colaborare putem construi o lume mai deschisă, mai înțelegătoare și mai armonioasă.\n \n\n\nSăptămâna Mondială UNESCO pentru Diversitate Culturală, Dialog și Dezvoltare reprezintă o oportunitate excelentă pentru a celebra și aprecia diversitatea culturală din întreaga lume și pentru a construi punți de înțelegere între oameni de diferite origini și culturi.\n \n\n\nA consemnat: Occidentul Românesc\n\n\nSursa foto: Organizatorii evenimentului DiverArs",
        "author": null,
        "date": "2023-05-10T15:03:25+02:00",
        "category": "Cultură",
        "url": "https://occidentul-romanesc.com/eveniment-dedicat-saptamanii-mondiale-unesco-pentru-diversitate-culturala-dialog-si-dezvoltare-21-27-mai-2023/",
        "region": "Spania"
    },
    {
        "title": "„Gustul Autentic Românesc”, eveniment gastronomic la Málaga",
        "content": "Joi, 13 octombrie 2022, \nConsulatul General al României la Sevilla\n a organizat, în incinta renumitului restaurant El Balneario-Baños del Carmen din Málaga, cea de a doua ediţie a evenimentul gastronomic \n„Gustul Autentic Românesc”\n. Alături de mâncărurile tradiţionale, cei prezenți s-au bucurat şi de un moment artistic interpretat de ansamblul folcloric românesc Tezaurul Carpaţilor.\n\n\n\n\nPrin intermediul acestei iniţiative, oficiul consular şi-a propus să continue seria acțiunilor iniţiate anul trecut, dedicate savorilor străvechi ale bucătăriei româneşti păstrate şi transmise din generaţie în generaţie, se precizează într-un comunicat.\n\n\nLa eveniment au participat autorități locale, membri ai corpului consular din Málaga, reprezentanți ai mediului de afaceri local și rezidenți români din zonă.\n\n\n\n\nConsulatul General al României la Sevilla mulțumește și pe această cale, tuturor participanților la evenimentul gastronomic românesc de la Málaga.\n\n\nComunicat și foto: Consulatul General al României la Sevilla",
        "author": null,
        "date": "2022-10-14T22:20:23+02:00",
        "category": "Cultură",
        "url": "https://occidentul-romanesc.com/eveniment-gastronomic-la-malaga/",
        "region": "Spania"
    },
    {
        "title": "Evenimentul DiverArs, o reuniune remarcabilă a artiștilor la Madrid",
        "content": "Sâmbătă, 20 mai 2023, evenimentul \nDiverArs\n care s-a desfășurat la \nCocina RockBar\n din Madrid, a adunat un public entuziast într-o atmosferă destinsă și plină de energie.\n\n\nSeara a început cu prezentarea evenimentului și a artiștilor de către \nElena Ninerică\n, regizor artistic, în acordurile orientale ale chitarei lui \nAlberto Sánchez\n și vocea profundă și caldă a lui \nRadu Kis\n, care au interpretat o doină, captivând astfel publicul și creeând o atmosferă emoționantă. Surpriza a atins cote maxime atunci când de la doină, artiștii au surprins audiența cu o versiune blues a celebrei melodii \n„Trenule, mașină mică”\n.\n\n\n\n\nÎn continuarea primei părți a evenimentului, trupa \nPatrioskas\n a urcat pe scenă și a interpretat cântece ale celebrei \nMaria Tănase\n, precum și piese instrumentale de înaltă virtuozitate violonistică, sub îndrumarea cunoscutei \nAlina Voicu\n. Printre melodiile interpretate s-a numărat și bine-cunoscuta „Hora Staccato”.\n\n\nA urmat apoi un moment susținut de către grupul \nDo, Re, Mi\n, format din copiii de la cursul de chitară de la \nAmbasada României\n în Spania. Micuții au încântat publicul cu cântece tradiționale, aducând un strop de nostalgie și bucurie în inimile audienței.\n\n\n\n\nFrumusețea portului românesc a fost pusă în valoare prin reinterpretarea artistei \nRoxanei Irimia\n, iar parada fotomodelelor de la \nAcademia Tati Zoom\n a adus o notă de eleganță și rafinament în atmosfera diversificată a serii. Publicul, format din persoane de diferite naționalități a fost încântat de aceste momente artistice de excepție.\n\n\nTrupa Patrioskas\n a revenit pe scenă și a continuat să captiveze audiența cu un repertoriu emblematic, inclusiv piese reprezentative atât din folclorul românesc, cât și din zona balcanică. Atmosfera din sală a devenit electrizantă, plină de viață, veselie și naturalețe, culminând cu o horă în care publicul s-a dezlănțuit pe ritmurile melodiei \n„Ciuleandra”\n. Astfel, muzica și arta au adus împreună oameni din medii diverse, păstrând totuși autenticitatea și aducând bucurie și conectare.\n\n\n\n\nParadele de modă au adus un plus de strălucire și stil evenimentului DiverArs. \nRoxana Irimia\n, cunoscută pentru talentul său în designul vestimentar, a prezentat creații moderne și elegante, evidențiind frumusețea și versatilitatea modei contemporane. Fiecare piesă a fost atent lucrată, punând în valoare formele și personalitățile modelelor care le-au purtat.\n\n\n\n\nFirma Vikileria\n și-a adus contribuția la paradă, prezentând colecții inspirate din ultimele tendințe și din stilul de viață modern. Designurile lor au transmis o estetică contemporană, cu elemente inovatoare și detalii rafinate. Prin prezentarea acestor creații, firma Vikileria a demonstrat abilitatea de a aduce în prim-plan stilul și eleganța în lumea modei.\n\n\nAmbele parade au oferit publicului o incursiune în lumea modei actuale, evidențiind diversitatea și inovația în designul vestimentar. Audiența a fost fascinată de talentul și originalitatea prezentată pe podium, iar modelele au defilat cu încredere și grandoare, aducând un plus de strălucire și eleganță evenimentului.\n\n\n\n\nPe lângă prezentările de modă, alte talente artistice s-au alăturat sărbătorii diversității. \nAnastasia Díaz\n, o talentată cântăreață de jazz a încântat publicul cu interpretări pline de emoție și virtuozitate. \nOmar Flores\n, chitarist și cântăreț argentinian, a adus notele sale muzicale speciale, adăugându-și contribuția la diversitatea evenimentului. Grupul pop \nNuryband\n a oferit o performanță captivantă, încheind seara într-un mod memorabil.\n\n\n\n\nEvenimentul DiverArs din 20 mai 2023, desfășurat la La Cocina RockBar din Madrid, a fost o reuniune remarcabilă a artiștilor și a publicului, aducând împreună diversitatea și pasiunea pentru artă, muzică și modă. Seara a fost marcată de prestații artistice de înaltă calitate, care au făcut din acest eveniment o experiență memorabilă pentru toți cei prezenți.\n\n\nA consemnat: \nOccidentul Românesc\n\n\nFoto: \nAlina Voicu",
        "author": null,
        "date": "2023-05-25T15:21:59+02:00",
        "category": "Articole",
        "url": "https://occidentul-romanesc.com/evenimentul-diverars-o-reuniune-remarcabila-a-artistilor-la-madrid/",
        "region": "Spania"
    },
    {
        "title": "Excelența muzicală la Colegiul CEDES din Albacete, Castilia-La Mancha, Spania",
        "content": "Colegiul CEDES\n din Albacete a demonstrat încă o dată că excelența muzicală este o prioritate în educația sa. Sub îndrumarea talentatei violoniste \nAlina Voicu\n, elevii din clasele primare și gimnaziale au prezentat un concert impresionant, care a încântat publicul prezent în sala de spectacole.\n\n\n\n\nAcest eveniment a evidențiat nu numai talentul elevilor, ci și pasiunea și dedicarea pe care aceștia o aduc în domeniul muzicii. Concertul a oferit o oportunitate unică pentru comunitatea școlară de a se bucura de muzică live și de a susține talentele.\n\n\n\n\n\n\n\n\n\n\nhttp://occidentul-romanesc.com/wp-content/uploads/2023/05/02.mp4\n\n\n \n\n\n\n\n\n\nFelicitări, \nColegiul CEDES\n, pentru angajamentul vostru de a promova educația artistică și pentru eforturile depuse în dezvoltarea și încurajarea tinerilor artiști. Asemenea evenimente nu doar că încurajează dezvoltarea abilităților muzicale, dar și consolidează comunitatea școlară, creând o atmosferă de susținere și apreciere a talentelor locale. \nDe asemenea, felicitări profesoarei de vioară \nAlina Voicu \nși colegilor săi pentru dedicarea și pasiunea cu care își îndrumă elevii și îi învață arta și talentul muzical de calitate.\n\n\nhttp://occidentul-romanesc.com/wp-content/uploads/2023/05/03.mp4\n\n\n \n\n\n\n\nAceastă experiență muzicală remarcabilă de astăzi, 26 mai 2023, de la Colegiul CEDES din Albacete, ne amintește de importanța educației artistice în dezvoltarea tinerilor și de rolul pe care îl are școala în promovarea acestor valori. Încurajăm continuarea acestor evenimente și susținem cu entuziasm evoluția și reușitele elevilor talentați din cadrul Colegiului CEDES. \n\n\n\n\n\n\nA consemnat: \nKasandra Kalmann Năsăudean \n– Occidentul Românesc",
        "author": null,
        "date": "2023-05-26T17:43:51+02:00",
        "category": "Articole",
        "url": "https://occidentul-romanesc.com/excelenta-muzicala-la-colegiul-cedes-din-albacete-castilia-la-mancha-spania/",
        "region": "Spania"
    },
    {
        "title": "Explorăm frica dincolo de ecran: Halloween la Biblioteca Centrală din Coslada",
        "content": "Editura Omen\n din Madrid are plăcerea de a vă invita la un eveniment literar unic, în colaborare cu \nAsociația Obatalá\n, eveniment menit să aducă o nouă perspectivă asupra fricii și horror-ului, cu ocazia Halloween-ului.\n\n\nDeși filmele și serialele horror clasice ocupă deja primele locuri în recomandările de sezon, noi propunem să mergem dincolo de monștri fictivi și să explorăm fricile reale, cele care persistă și după ce am închis cartea sau am stins lumina.\n\n\nÎn acest context, miercuri, \n30 octombrie\n, \nora 19:00,\n la \nBiblioteca Centrală din Coslada\n, \nEditura Omen\n vă așteptă la o dezbatere captivantă despre frica umană, reflectată în literatură. Se va discuta despre două titluri remarcabile:\n „Las máscaras del miedo”\n de \nCamelia Cavadia\n și \n„El hombre nuevo”\n de \nGrigore Dumitrescu\n. Aceste cărți ne provoacă să ne confruntăm cu umbrele noastre interioare, mai înspăimântătoare decât orice monstru de pe ecran, și să înțelegem acele vulnerabilități umane care ne domină adesea.\n\n\nDe Halloween, faceți un pas dincolo de frica de moment și permiteți ca poveștile literare să vă alinieze cele mai adânci neliniști! Organizatorii, \nEditura Omen \nși \nAsociația Obatalá\n vă așteptă cu povești bine spuse, care să vă însoțească în introspecția personală și dezvăluirea celor mai ascunse umbre interioare.\n\n\nInformații și foto: Oana Moșniagu, Editura Omen Madrid",
        "author": null,
        "date": "2024-10-23T17:29:45+02:00",
        "category": "Cultură",
        "url": "https://occidentul-romanesc.com/exploram-frica-dincolo-de-ecran-halloween-la-biblioteca-centrala-din-coslada/",
        "region": "Spania"
    },
    {
        "title": "Expoziție de fotografie la ICR Madrid – Timișoara, Capitală Culturală Europeană 2023",
        "content": "Institutul Cultural Român din Madrid are plăcerea de a anunța organizarea unei expoziții fotografice speciale în colaborare cu Ambasada României în Regatul Spaniei și Universitatea de Vest din Timișoara (UVT), cu ocazia sărbătoririi Zilei Limbii Române. Această expoziție este dedicată Timișoarei, care poartă titlul onorific de Capitală Culturală Europeană în anul 2023.\n\n\nEvenimentul va avea loc la sediul \nInstitutului Cultural Român\n din Madrid și va fi inaugurat în data de 1 septembrie, la ora 19:00. Expoziția va putea fi vizitată în perioada \n1-30 septembrie 2023\n, de \nluni până vineri\n, între orele \n10:00\n și \n17:00\n.\n\n\nAceastă inițiativă face parte din programul cultural „La UVT, Cultura este Capitală!”, care este integrat în Programul Cultural „Timișoara 2023 – Capitală Culturală Europeană”. Programul este susținut financiar de către Primăria Timișoara și își propune să evidențieze diversitatea culturală și artistică a Timișoarei în context european.\n\n\nExpoziția fotografică reprezintă o incursiune vizuală în peisajul cultural bogat al Timișoarei, evidențiind atât tradițiile și patrimoniul său istoric, cât și inovațiile și expresiile culturale contemporane care îi conturează personalitatea distinctă în calitate de Capitală Culturală Europeană.\n\n\nICR Madrid invită publicul iubitor de cultură și artă să se alăture acestei expoziții unice, care aduce în prim-plan fascinanta lume culturală a Timișoarei și contribuie la promovarea diversității și a valorilor culturale europene.\n\n\nA consemnat: \nOccidentul Românesc\n\n\nInformații și foto: \nAmbasada României la Madrid",
        "author": null,
        "date": "2023-08-31T09:22:18+02:00",
        "category": "Cultură",
        "url": "https://occidentul-romanesc.com/expozitie-fotografie-timisoara-capitala-culturala-europeana-2023/",
        "region": "Spania"
    },
    {
        "title": "Extindere istorică – Aeroportul Barajas își mărește capacitatea pentru 90 de milioane de turiști și devine cel mai mare din UE",
        "content": "Președintele Guvernului, \nPedro Sánchez\n, a făcut un anunț important vineri, în cadrul vizitei sale la \nTârgul Internațional de Turism (Fitur)\n. Guvernul are în plan să demareze în curând o nouă etapă de extindere a \nAeroportului Adolfo Suárez-Madrid Barajas\n, cu lucrări estimate la peste 2.400 de milioane de euro. Această investiție urmărește atingerea unei capacități de 90 de milioane de pasageri până în 2031.\n\n\nDeși Aeroportul Adolfo Suárez-Madrid Barajas este cel mai mare din Spania, creșterea semnificativă a turismului îl apropie de capacitatea sa maximă. Prin această extindere, Guvernul își propune să transforme aeroportul madrilen, administrat de Aena, în cel mai mare din Uniunea Europeană. Dat fiind faptul că Madrid reprezintă un nod natural de conexiune aeriană între Europa și America, se dorește capitalizarea în continuare a acestei poziții privilegiate în contextul unei creșteri semnificative a turismului la nivel global.\n\n\nCu toate că detalii specifice despre proiectul de extindere au fost puțin divulgate de către președintele Guvernului, informații anterior publicate în noiembrie dezvăluie că o asociație temporară de firme, formată din Ayesa Ingeniería și biroul de arhitectură Estudio Lamela, a fost selectată pentru elaborarea proiectului de extindere a terminalelor 4 și 4 satelit, cu o estimare de buget de 1.700 de milioane de euro.\n\n\nEstudio Lamela nu este doar unul dintre partenerii implicați în proiectarea originală a Terminalului 4, inaugurat în 2006 și semnat și de arhitectul britanic Richard Rogers. Acest birou condus de Carlos Lamela este și responsabil, în colaborare cu Ayesa, de elaborarea unui alt proiect major pentru Aeroportul Barajas în următorii ani. Acesta vizează unirea terminalelor existente 1, 2 și 3, cele mai vechi din complex, printr-un edificiu cu acces unic (în prezent se poate ajunge separat cu mașina la oricare dintre cele trei, dar porțile de îmbarcare sunt interconectate). Pentru această ultimă infrastructură, investiția necesară este estimată la aproximativ 700 de milioane de euro. Prin cumul, aceste proiecte aduc la o valoare totală de 2.400 de milioane de euro, așa cum a anunțat președintele Sánchez la Fitur.\n\n\nDeși estimările anterioare privind extinderea plasau capacitatea Aeroportului Madrid sub cifra anunțată de Sánchez (90 de milioane de pasageri), atingerea acestui prag l-ar poziționa pe Barajas ca cea mai mare facilitate aeriană din Europa. Înainte de pandemie, cele mai aglomerate aeroporturi din continent, Heathrow din Londra și Charles de Gaulle din Paris, aveau aproximativ 80 de milioane de pasageri anual. Ministerul Transporturilor a indicat, la solicitarea publicației El País, că detalii concrete despre proiect vor fi dezvăluite într-o prezentare programată „în următoarele zile”, marcând prima prezentare comprehensivă a tuturor proiectelor planificate pentru Aeroportul Madrid „în mod global”.\n\n\nAeroportul Adolfo Suárez-Madrid Barajas a înregistrat trecerea a peste 60 de milioane de pasageri anul trecut, depășind El Prat (Barcelona), cu aproape 50 de milioane, și Palma de Mallorca, cu peste 31 de milioane. În total, rețeaua Aena, companie cu capital majoritar public ce administrează aproape toate aeroporturile din Spania, a înregistrat la nivel național 283 de milioane de pasageri în anul precedent, conform El País.\n\n\nConform estimărilor Guvernului, Spania a depășit în 2023 recordul de sosiri a turiștilor străini, cu un total de 84 de milioane. Dacă această cifră se confirmă odată cu publicarea statisticilor oficiale și dacă previziunile guvernului francez se adeveresc (între 78 și 82 de milioane de turiști internaționali în Franța anul trecut), \nSpania ar putea ocupa poziția de cea mai vizitată țară din lume.\n\n\nÎn decada anterioară, țara s-a situat constant în primele trei poziții, alături de Franța și SUA, însă niciodată nu a ocupat prima poziție. În prezent, datorită unei redresări mai rapide a pandemiei comparativ cu competitorii săi, acest obiectiv pare realizabil. Marile aeroporturi, având Barajas în frunte, joacă un rol esențial în strategia sectorului turistic spaniol de a diversifica sosirea turiștilor (adică atragerea unui număr mai mare de vizitatori din afara Europei) și de a aduce călători cu o putere de cumpărare mai ridicată.\n\n\nSursa foto: elconfidencial.com",
        "author": null,
        "date": "2024-01-29T01:12:32+02:00",
        "category": "Spania",
        "url": "https://occidentul-romanesc.com/extindere-istorica-aeroportul-barajas-isi-mareste-capacitatea-pentru-90-de-milioane-de-turisti-si-devine-cel-mai-mare-din-ue/",
        "region": "Spania"
    },
    {
        "title": "F.A.R.A. Andaluzia: „Transmiterea culturii și limbii române prin educație”",
        "content": "Comunicat de presă\n\n\nFederația Asociațiilor de Români din Andaluzia FARA\n a obținut în acest an un sprijin financiar din partea Departamentului pentru Românii de Pretutindeni (DRP), în valoare de 39.145,50 lei pentru derularea proiectului \nTransmiterea culturii și limbii române prin educație\n.\n\n\nAcest proiect are ca obiectiv principal transmiterea limbii și tradițiilor noastre tinerei generații în comunitatea românilor din Andaluzia și se va desfășura în Spania, Andaluzia, în localitățile Cordoba, Malaga, Sevilla, Huelva, Palos de la Frontera și Elejido organizate de Asociația de romani ARDEALUL, Palos de la Frontera, Asociația de români CARISMA JUVENIL din Malaga, Asociația hispano-română din Cordoba TRAIAN, Asociația românilor POVESTEA ABECEDARULUI din Sevilla, Asociația românilor ROMANATI din El Ejido, Almeria, Asociația femeilor românce din Cordoba, Asociația românilor din Huelva CASA ROMÂNIEI.\n\n\nFondurile nerambursabile atrase de asociație în cadrul Sesiunii de Finanțare 2022, lansată de DRP, vor fi direcționate într-o serie de activități precum ateliere si campanii de informare, la care sunt așteptați peste 250 participanți.\n\n\nÎn același timp, vor acoperi dezvoltarea asociațiilor prin promovarea muncii în echipă și implementarea unor elemente de creșterea gradului de conștientizare a apartenenței la identitatea românească în comunitatea românilor din Andaluzia.\n\n\nDepartamentul pentru Românii de Pretutindeni\n sprijină activitatea românilor de pretutindeni și acordă finanţări nerambursabile proiectelor dezvoltate de mediul asociativ, care urmăresc păstrarea, dezvoltarea şi afirmarea identităţii etnice, culturale, religioase şi lingvistice a românilor din vecinătate şi din diaspora, precum şi întărirea legăturilor dintre România şi comunităţile româneşti din afara graniţelor ţării.\n\nPreședinta Federația FARA\n\n\nGabriela Stan\n\n\nComunicat de presa_Sesiunea de Finantare_21iunie2022",
        "author": null,
        "date": "2022-07-08T10:41:28+02:00",
        "category": "Informații",
        "url": "https://occidentul-romanesc.com/f-a-r-a-andaluzia-transmiterea-culturii-si-limbii-romane-prin-educatie/",
        "region": "Spania"
    },
    {
        "title": "Fabrica de Bere din Insulele Canare obține un rezultat istoric la World Beer Awards 2024",
        "content": "„Cervecera de Canarias” (CCC)\n, Fabrica de Bere din Canare a înregistrat un succes remarcabil la prestigiosul concurs internațional \nWorld Beer Awards 2024\n, obținând un total de opt premii pentru mărcile sale emblematice, \nTropical\n și \nDorada\n. Această performanță subliniază excelența continuă a companiei în arta berii, recunoscută la nivel mondial, precizează CCC.\n\n\nJuriul acestui concurs de renume, considerat unul dintre principalele repere ale industriei berii, a acordat distincții duble pentru \nTropical 1924\n și \nDorada 0,0 Tostada\n, fiecare dintre acestea câștigând \nmedalia de aur\n și titlul de cea mai bună bere la nivel național în categoria lor.\n\n\n\n\nDe asemenea, familia \nDorada Especial\n a obținut trei recunoașteri importante, cu medalii de argint pentru varietățile \nDorada Especial la Original\n, \nDorada Especial Tostada\n și \nDorada Especial Negra\n. În plus, varietatea \nSin Filtros de Tropical\n a urcat pe podium cu o medalie de bronz, într-o competiție care a reunit 3.200 de beri din peste 50 de țări.\n\n\nNaveen Mehra\n, CEO al Cervecera de Canarias, a subliniat măiestria excepțională a companiei în fabricarea berii și a celebrat faptul că, pentru încă un an, \nDorada\n a reușit să-și păstreze titlul de cea mai premiată bere din Canare. \n„Acest succes subliniază angajamentul nostru față de calitate și excelență constantă în fabricarea berilor noastre”,\n a declarat Mehra.\n\n\nTotodată, Mehra a recunoscut că \n„aceste premii sunt deosebit de semnificative pentru Tropical, care sărbătorește anul acesta 100 de ani de istorie în fabricarea berii și care a fost distinsă cu medalia de aur a orașului Las Palmas de Gran Canaria. O mențiune specială merge către varietatea Tropical Sin Filtros, lansată anul trecut, care, cu această medalie de bronz în categoria sa, este o dovadă clară a calității sale și un motiv de mândrie pentru răspunsul pozitiv primit din partea clienților și consumatorilor noștri”\n, a adăugat Naveen Mehra.\n\n\n\n\nRaquel Díaz Peñate\n, responsabila de calitate a fabricii din Gran Canaria și expert degustător, a celebrat premiile obținute de varietățile Tropical 1924 și Tropical Sin Filtros. \n„Tropical 1924 este o bere specială și unică, cu arome bogate de hamei proaspăt și malț prăjit. În timp ce inovația noastră recentă, Tropical Sin Filtros, se remarcă prin turbiditatea sa naturală și drojdia bogată, evidențiind o combinație complexă de arome fructate, citrice și ierboase, care, în ciuda profunzimii sale, păstrează o ușurință uimitoare. Obținerea medaliei de bronz în categoria sa este o dovadă clară a calității sale, precum și a răspunsului pozitiv primit din partea clienților și consumatorilor noștri”\n, a adăugat Díaz Peñate.\n\n\nCele opt premii se adaugă altor nouă medalii și distincții obținute de „Cervecera de Canarias” la World Beer Awards începând din 2020, toate fiind validate de recunoașterea experților internaționali care alcătuiesc juriul și care identifică cele mai bune beri din lume. Aceste realizări consolidează încă o dată calitatea berilor „Compañía Cervecera de Canarias”, evidențiind prospețimea, selecția atentă a materiilor prime și procesul meticulos de fabricare.\n\n\nA consemnat: Occidentul Românesc\n\n\nSursă informații și foto: Compañía Cervecera de Canarias",
        "author": null,
        "date": "2024-08-10T17:34:27+02:00",
        "category": "Spania",
        "url": "https://occidentul-romanesc.com/fabrica-de-bere-din-insulele-canare-obtine-un-rezultat-istoric-la-world-beer-awards-2024/",
        "region": "Spania"
    },
    {
        "title": "Familia primarului din Baia-Mare sub lupa DNA: Soacra, acuzată de tentativă de manipulare a justiției",
        "content": "DNA a intervenit într-un caz sensibil, reținând soacra primarului din Baia Mare într-un flagrant delict. Aceasta viza încercarea de a influența procesul judiciar în care primarul a fost condamnat în prima instanță la închisoare cu executare, precizează observatornews.ro/.\n\n\nÎn cadrul acestui flagrant, s-a descoperit că femeia în cauză încerca să obțină o sentință mai blândă pentru ginerele său prin intermediul uneia dintre judecătoarele din complet, folosindu-se de conexiuni personale, în speță, mama acesteia.\n\n\nConform DNA, din dosarul inițial trimis în judecată în septembrie 2018, s-a disjuns și s-a format un alt dosar cu privire la \nCătălin Cherecheș\n pentru presupuse infracțiuni precum abuz în serviciu cu obținere de foloase necuvenite, instigare la abuz în serviciu cu obținere de foloase necuvenite, luare de mită în formă continuată, trafic de influență în formă continuată, efectuarea de operații financiare ca acte de comerț incompatibile cu funcția pe care o îndeplinește. Dosarul mai vizează și alte persoane implicate în aceste presupuse activități ilegale.",
        "author": null,
        "date": "2023-11-09T08:47:51+02:00",
        "category": "Politică",
        "url": "https://occidentul-romanesc.com/familia-primarului-din-baia-mare-sub-lupa-dna-soacra-acuzata-de-tentativa-de-manipulare-a-justitiei/",
        "region": "Spania"
    },
    {
        "title": "Familia regală vizitează parohiile asturiene câștigătoare ale premiului pentru Orașul Exemplar al Principatului",
        "content": "Regii Spaniei, prințesa Leonor și infanta Sofia au vizitat Arroes, Pion și Candanal, în comuna Villaviciosa, cele trei parohii asturiene care au câștigat premiul pentru Orașul Exemplar al Principatului în acest an.\n\n\nJuriul a apreciat faptul că locuitorii au reușit să consolideze o economie diversificată pe baza resurselor locale, ceea ce a permis întinerirea populației, care a crescut cu 11% de la începutul pandemiei de coronavirus.\n\n\nAceste parohii, situate la aproximativ 45 de kilometri de Oviedo, au o populație de aproximativ o mie de locuitori, care și-au decorat casele și străzile pentru a întâmpina familia regală în tradiționalul lor tur prin orașul premiat, a doua zi după ceremonia de decernare a Premiilor Prințesa de Asturia la Teatrul Campoamor din Oviedo.\n\n\nÎn această vizită au fost însoțiți de președintele Principatului, Adrián Barbón, de ministrul Agriculturii în funcție, Luis Planas, și de primarul Villaviciosa, Alejandro Vega, care i-a înmânat regelui sceptrul de comandă al municipiului și s-a arătat „foarte mândru” că pentru a treia oară comuna sa a fost distinsă cu premiul pentru oraș exemplar.\n\n\nRegele Felipe VI a afirmat că cele trei parohii din Villaviciosa sunt „un exemplu despre cum comunitățile mici păstrează valori fundamentale pentru progresul societății: respectul pentru mediul înconjurător, armonia dintre tradiție și dezvoltare durabilă și cooperarea vecinătății prin schimbul de experiențe și cunoștințe”.\n\n\n„Livezile voastre, cidrul, creșterea animalelor, toate activitățile care compun economia voastră, se traduc, datorită inițiativelor voastre și a modului vostru excepțional de a interacționa cu noile tehnologii, în elemente de vitalitate, bogăție și progres”, a spus Felipe VI.\n\n\nDupă acordarea Premiului pentru Orașul Exemplar și discursurile regelui Felipe VI și a prințesei Leonor, turul a continuat în Pion și Candanal, unde au avut ocazia să viziteze Centrul Tehnologic pentru Informație și Comunicație-RuralTech, al cărui scop este de a iniția acțiuni de dezvoltare rurală prin inovație.\n\n\nSursă informații și foto: RTVE",
        "author": null,
        "date": "2023-10-22T11:27:17+02:00",
        "category": "Spania",
        "url": "https://occidentul-romanesc.com/familia-regala-viziteaza-parohiile-asturiene-castigatoare-ale-premiului-pentru-orasul-exemplar-al-principatului/",
        "region": "Spania"
    },
    {
        "title": "Farmecul fragil al Mediteranei subacvatice, de Gabriela Căluțiu Sonnenberg",
        "content": "Apele blândei Mediterane nu „atacă” omul. Spre deosebire de vijelioasele oceane, marea care se interpune între Europa, Africa și Asia este nu doar cea mai intens cutreierată și cartografiată oglindă de apă a Terrei, ci și cea de care ne temem cel mai puțin. Motivele nu sunt însă întotdeauna întemeiate, căci „jivinele” subacvatice nu țin seama de granițe și se strecoară prin strâmtori, populând discret toate zonele, iar noi nici măcar nu prindem de veste. În special prin canalul Suez vin și pleacă din și înspre Marea Roșie toți peștii răpitori majori ai oceanelor planetare.\n\n\nÎn total există 47 de specii de rechini în Marea Mediterană, dar numai două dintre ele prezintă pericol pentru om. Microclimatul specific nu este atractiv pentru ei, așa că doar arareori intersectează drumurile omului, preferând să se mențină la mari adâncimi (cel mai adânc punct al Mediteranei este în apropiere de Grecia, unde atinge profunzimi de 5000 de metri).\n\n\nExistă și un număr impresionant de 36 de specii de cetacee, care includ diferite tipuri de delfini, balene și marsuini. Balenele pot fi observate în apropiere de litoralul spaniol între lunile aprilie și octombrie, în timpul migrației lor ciclice anuale. Nu arareori, grupuri mici de balene ucigașe atacă din motive necunoscute bărci de dimensiuni considerabile. Delfinii, cu aura lor pozitivă de mamifer marin prietenos, pot fi, totuși, surprinzător de agresivi, atunci când atacă bine sincronizați alte animale marine, în special pui de balene, uneori chiar și rechini.\n\n\nNu puține sunt așadar pericolele care „pasc” la propriu și la figurat prin câmpiile de \nposidonia oceanica\n, iarba subacvatică endemică prezentă numai în bazinul Mediteranei, servind drept filtru natural al apei și pepinieră pentru nu mai puțin decât 400 de specii de viețuitoare submarine. Această plantă, considerată ca fiind cel mai longeviv organism de pe Terra (cu o vechime de peste 100.000 de ani) necesită protecție. O amenință extincția din cauza apariției a unei specii invazive de alge, care este pe cale să-i preia habitatul (s-a răspândit din greșeală în mare, „scăpând” dintr-un acvariu din Monaco).\n\n\nPosidonia nu este o algă, ci o plantă cu ciclu anual similar celor terestre, care înflorește o dată pe an și își pierde frunzele pe timp de iarnă. Meduzele Mediteranei sunt în mare parte inofensive, chiar dacă tentaculele lor pot provoca arsuri grave. Există însă și excepții, cum este cazul speciei \ngalerei portugheze\n, care poate provoca moartea, motiv pentru care, din ce în ce mai des, se interzice accesul la mare pe plajele afectate temporar de invazia acestei nedorite „armade”, avantajate de creșterea temperaturilor în urma schimbării climatice.\n\n\nCum interacționăm cu aceste viețuitoare? Echipamentul de scafandru oferă din start oarecare protecție, grație costumului de neopren care se interpune între potențialii atacanți și noi. Să nu uităm însă că, în timpul submersiunii, avem cu totul alte griji și probleme, cauzate de disconfortul de a ne mișca într-un mediu nepropice. Stângăciile sunt la ordine zilei, mai ales în primele faze ale deprinderii acestei îndeletniciri. Departe de imponderabila plutire lentă, pe care o cunoaștem poate din emisiunile cu Jaques Yves Cousteau, deplasarea prin apă cere un bun echilibru și stăpânire de sine, altfel riscăm să ne trezim aruncați direct la suprafață sau, dimpotrivă, să „arăm” prin nisipul de pe fundul mării, deranjând fauna și flora.\n\n\nPentru curioși, fac aici o scurtă trecere în revistă a handicapurilor cu care se confruntă un scafandru, mai ales atunci când este începător. Clasica problemă supărătoare, pe care o cunosc și cei care practică snorkeling, este apa care pătrunde în ochelari. Sub apă, singura soluție este o mișcare controlată de „împingere” în afară a apei, cu ajutorul aerului pe care îl expirăm. Complicat să scapi de apă, în apă…\n\n\nAerul din butelia individuală vine permanent în gură, câtă vreme nu sunt gâtuiri pe traseu. Pentru siguranță, există două furtunuri de acces. Atenție, butelia  conține aer, nu oxigen! Greutatea unei baterii încărcate cu 12 litri de gaz atinge 15,9 kg, îngreunând deplasarea la sol, dar facilitând scufundarea în apă. Dispunerea pachetelor de plumb în jurul taliei și a buteliei de aer pe spate pot fi decisive pentru menținerea echilibrului. Pentru un om de talie mică, sau o femeie, greutatea cumulată a echipamentului are un efect aproape strivitor. Iar costumul, odată îmbibat cu apă, devine cu atât mai greu…\n\n\nO distribuție inegală poate provoca rotirea necontrolată a scafandrului, aducându-l în poziții incomode. Nu întotdeauna este ușor de ieșit dintr-o vrie iar acest lucru poate accelera respirația, suplimentând necesarul de aer. Pentru că, în conformitate cu legitățile fizicii, aparatul de respirat funcționează la parametrii optimi numai atunci când aerul urcă de la sine, grație gravitației, de jos în sus, capul fiind pe cât posibil îndreptat în jos.\n\n\nAparenta imponderabilitate cu care se deplasează „amfibiile umane” își are și ea legitățile și etapele ei de adaptare. Primul impact cu costumul de scafandru este destul de neplăcut: doar cu greu se lasă tras peste mâini și picioare materialul gros și poros, astfel încât, odată împachetați ermetic în „ciorapul” rigid, ne putem simți încorsetați, neputând plia până la capăt brațele sau flexa genunchii. Oricum, timp pentru a ne obișnui cu postura de paiață nu avem, căci trebuie intrat cât mai rapid în apă, altfel riscăm să ne supraîncălzim. Din acest motiv, orele matinale și cele de la lăsatul serii, când soarele nu arde așa de tare, sunt preferate pentru incursiuni. Dar atunci vizibilitatea sub apă este mai redusă…\n\n\nAsemănător unui pilot de avion sau unui șofer de automobil, scafandrul este singur responsabil pentru viața sa, având obligația de a verifica starea echipamentului, de a monta tuburile și de a fixa aparatura pe vesta specială. Pregătirea teoretică și practică până la obținerea carnetului de scufundător este de altfel și ea asemănătoare unei școli de șoferi: costisitoare și solicitantă.\n\n\nDeși operațiunile individuale de dinainte de intrarea la apă sunt multe, nu trebuie uitat niciunul din pași și nu este permisă intrarea în panică. Panica este de altfel dușmanul numărul unu al scafandrilor. Sub nicio formă nu trebuie lăsată să pună stăpânire pe nimeni, pentru că ar putea provoca reacții necontrolate, gesturi nedorite care pot avaria echipamentul, punând vieți în pericol sau soldându-se frecvent cu pierderea de grup, prin ape tulburi. Un scafandru intrat în panică poate urca spontan la suprafață, uitând să facă pauzele obligatorii necesare decompresiunii, expunându-se astfel pericolului mortal al emboliei gazoase.\n\n\nCel mai bun remediu împotriva panicii este… partenerul de scufundare, așa-numit \nbuddy\n (cu semnificația de companion în engleză). Este o lege nescrisă să existe cel puțin doi scufundători în apă, concomitent, pentru a avea la îndemână un ajutor în caz de pericol.\n\n\nComunicarea sub apă își are și ea semnele ei speciale, care nu se suprapun deloc peste cele cu care suntem obișnuiți de la sol. De exemplu, degetul mare îndreptat în sus nu are darul de a liniști; el indică nevoia de a urca la suprafață, foarte probabil dintr-un motiv nedorit. Un OK subacvatic arată ca un cerc format cu degetul mare și arătător. Alte semne indică presiunea aerului din rezervă, parametru care trebuie verificat în continuu, pentru a ști cât timp ne mai rămâne la dispoziție.\n\n\nUna peste  alta, marea este un mediu fascinant care ne poate schimba optica asupra viețuitoarelor acvatice, demontând unele mituri nefondate. Merită efortul de a o explora, cu condiția să facem acest lucru cumpănit, bine pregătiți. Greu uităm atingerea suprafeței unei meduze, surprinzător de catifelată pe acolo pe unde nu are tentacule. O caracatiță care poate atinge vârste și greutăți considerabile, dar poate surprinde prin inteligență și capacitate de adaptare, atunci când se prezintă la chemarea instructorului, cu care s-a împrietenit și care îi aduce la răstimpuri câte ceva de mâncare (mai abitir decât un câine al lui Pavlov!). Iar scheletul unui rechin de dimensiuni considerabile, cu o mandibulă demnă de un film de groază, detectat la o alarmant de  redusă distanță de țărmul Cataloniei, nu se uită așa ușor…\n\n\nDin start, un lucru trebuie, totuși spus: nu există natură dușmănoasă, noi suntem cei care o provocăm. Nici mare fără pericole nu există. Fascinanta lume subacvatică își are capcanele și secretele ei, pe care nu le putem descoperi decât dacă ne echipăm corespunzător, coborând în adâncuri și observând-o non-invaziv. În astfel de ocazii, se pot surpa unele credințe eronate în care ne-am obișnuit să credem din comoditate, poate și pentru că sunt propice turismului pe care îl practicăm uneori excesiv și neglijent. Marele avantaj al acestui sport este acela că ne obligă să ne mișcăm mai lent, impunând și creierului acel ritm benefic, oprirea atât de necesară din alergarea continuă cu care ne-am obișnuit să gonim prin viață, vânând senzațiile tari, care nu au nimic în comun cu profunzimea trăirilor noastre.\n\n\nAutor: \nGabriela Căluțiu Sonnenberg \n(Benissa-Spania)\n\n\nFoto: Arhiva OR, Pixabay, Freepik\n\n\nNota Redacției:\n\n\n\n\nGabriela Căluțiu Sonnenberg\n este economist, scriitor și jurnalist, promotor de cultură, traducător. A absolvit Academia de Studii Economice din București cu titlul de doctor în anul 2000. Distinsă cu numeroase premii pentru activitatea literară și pentru promovarea culturii române în străinătate, scrie în limbile română, germană și spaniolă pentru diverse publicații din Europa, Australia, America și Asia. Este afiliată Uniunii Ziariștilor Profesioniști din România și Asociației Jurnaliștilor de Turism din România. Cea mai recentă carte apărută: „Vine Seninul”, vol. II, proză scurtă (Ed. Itaca, Dublin 2022). \nScrie la „Occidentul Românesc” din anul 2011!",
        "author": null,
        "date": "2023-11-14T09:41:35+02:00",
        "category": "Articole",
        "url": "https://occidentul-romanesc.com/farmecul-fragil-al-mediteranei-subacvatice-de-gabriela-calutiu-sonnenberg/",
        "region": "Spania"
    },
    {
        "title": "Fermierii spanioli protestează în masă împotriva politicii agricole și așteaptă sprijinul publicului",
        "content": "Fermierii spanioli, reprezentând mii de lucrători agricoli din întreaga țară, au ieșit în stradă într-un protest masiv împotriva politicii agricole europene și a altor probleme cu care se confruntă sectorul agricol. Aceștia au organizat proteste în diverse orașe și regiuni ale Spaniei, demonstrând unitate și determinare în fața dificultăților cu care se confruntă, precizează El País.\n\n\nProtestul a fost organizat în principal prin intermediul grupurilor de mesagerie, cum ar fi WhatsApp și Telegram, care au acum un număr impresionant de membri și au devenit mijloace importante de coordonare și mobilizare pentru fermieri. În chat-uri, fermierii au schimbat informații despre planurile de protest, au împărtășit videoclipuri și imagini din demonstrații și au exprimat nemulțumirea față de situația actuală.\n\n\nFermierii au subliniat că protestul lor nu este motivat de interese politice, ci de îngrijorările reale legate de viitorul agriculturii spaniole și al sectorului de creștere a animalelor.\n\n\nProtestele au avut loc în mai multe orașe și regiuni ale Spaniei, iar fermierii au arătat o determinare puternică de a-și face auzită vocea și de a atrage atenția asupra problemelor lor. Ei solicită sprijinul publicului și își exprimă speranța că guvernul va lua în considerare preocupările lor și va căuta soluții pentru a aborda aceste probleme în mod eficient.\n\n\nInformații și foto: El País",
        "author": null,
        "date": "2024-02-07T09:22:01+02:00",
        "category": "Spania",
        "url": "https://occidentul-romanesc.com/fermierii-spanioli-protesteaza-in-masa-impotriva-politicii-agricole-si-asteapta-sprijinul-publicului/",
        "region": "Spania"
    },
    {
        "title": "Festivitatea de premiere a turneului de tenis pentru copii din Villanueva de la Cañada (Comunitatea Madrid)",
        "content": "„Sportul este un mijloc de socializare, practicarea lui ajută la dezvoltarea integrală a oamenilor, iar noi ca Ambasadă, prin proiectele noastre, încercăm să-i ajutăm pe cei tineri să își descopere și să își valorifice talentele, să fie aplaudați și premiați pentru eforturile depuse”.\n\n\n\n\nCu aceste gânduri, ambasadorul României în Regatul Spaniei, \nGeorge Bologan\n, a participat la 30 octombrie, alături de primarul localității Villanueva de la Cañada, la ceremonia de premiere a turneului de tenis organizat de \nAmbasada României\n și \nConsulatul General al României la Madrid\n.\n\n\nEvenimentul, organizat în colaborare cu Primăria Villanueva de la Cañada și complexul sportiv „Santiago Apóstol” din localitate, s-a bucurat de participarea a 24 de copii români și prietenii lor din Spania.\n\n\n\n\nOrganizatorii aduc mulțumiri și pe această cale, autorităților locale pentru susținerea manifestată în organizarea acestui turneu, precum și sponsorului, Tennis Point deoarece orice acțiune de succes se realizează cu spirit de echipă, cu susținerea și a altor persoane și instituții și mai ales cu entuziasm.\n\n\n\n\nCei mici, indiferent de vârstă sau pricepere, au avut ocazia să își pună în practică talentul sportiv, într-o atmosferă primitoare și distractivă.\n\n\n\n\nAmbasada României și Consulatul General al României la Madrid mulțumește și pe această cale, părinților care au dat curs invitației și și-au înscris copiii la această competiție sportivă care a subliniat încă o dată importanța promovării practicării unui sport, pentru a se bucura de o viață sănătoasă.\n\n\n\n\nMulțumirile autorităților române de la Madrid sunt de asemenea și pentru conaționalii noștri, părinții unor micuți tenismeni, precum Ionuț Ciocan, dar și arbitrului Tomas del Prada, care s-au implicat în reușita acestui turneu dând dovadă de solidaritate și spirit voluntar, tocmai pentru că acționând împreună, suntem mai puternici și putem reuși în desfășurarea de acțiuni care să vină în sprijinul comunității.\n\n\nComunicat și foto: \nAmbasada României în Regatul Spaniei",
        "author": null,
        "date": "2022-11-01T01:22:58+02:00",
        "category": "Spania",
        "url": "https://occidentul-romanesc.com/festivitatea-de-premiere-a-turneului-de-tenisplomatica-si-cg-madrid/",
        "region": "Spania"
    },
    {
        "title": "Financial Times: Președintele Comunității Valencia, Carlos Mazón, „responsabil” pentru „eșecul” gestionării inundațiilor din Spania",
        "content": "Ziarul economic britanic\n Financial Times\n l-a desemnat pe \nCarlos Mazón\n, președintele \nGuvernului din Comunitatea Valencia\n, drept „responsabil pentru eșecul” gestionării sistemului de alertă împotriva inundațiilor în Spania. Publicația face referire la „prânzul prelungit” al liderului regional, sugerând că acesta a afectat coordonarea intervențiilor în situația de urgență, precizează ondacero.es.\n\n\nRaportul arată că \n„inundațiile devastatoare care au ucis peste 220 de persoane în Spania au fost un avertisment dur despre cum erorile oficialilor pot duce la eșecul sistemelor de alertă în fața dezastrelor greu de anticipat într-o eră a fenomenelor extreme”. În articol, se subliniază că guvernul regional din Valencia nu a trimis o alertă de urgență pe telefoanele mobile decât după ora 20:00, cu aproape 13 ore după ce agenția meteorologică de stat avertizase despre „ploi foarte intense”.\n\n\nO mare parte din furia supraviețuitorilor este îndreptată împotriva lui Carlos Mazón, șeful guvernului regional, menționează Financial Times. În ziua inundațiilor, Mazón a avut un prânz de trei ore cu o jurnalistă, care, potrivit presei locale, s-a încheiat abia la ora 18:00, când deja unele localități erau inundate, iar primele rapoarte despre persoane dispărute apăruseră.\n\n\nPublicația britanică avertizează că \n„experții în gestionarea dezastrelor susțin că trauma din Spania conține lecții importante și pentru alte țări, inclusiv cele din zona Mediteranei, unde schimbările climatice creează noi amenințări, tot mai greu de prezis și la fel de periculoase”.\n\n\nÎn contextul acestor critici, Financial Times subliniază că \n„în Spania, unde instituțiile sunt influențate de partidele politice care se află într-o dispută permanentă, a început un joc al acuzațiilor reciproce”.\n Reprezentanții Partidului Popular (PP) o critică pe Teresa Ribera, care ar putea deveni un lider important al socialiștilor în noua Comisie Europeană.\n\n\n„Întârzierea reacției a arătat că unii dintre cei responsabili nu au înțeles pe deplin fenomenul meteorologic extrem și au avut dificultăți în a evalua gravitatea amenințării și în a lua decizii adecvate”\n, avertizează experții citați de Financial Times.\n\n\nA consemnat: Mircea Fluieraș – Occidentul Românesc\n\n\nInformații și foto: Financial Times și Onda Cero",
        "author": null,
        "date": "2024-11-14T19:17:26+02:00",
        "category": "Politică",
        "url": "https://occidentul-romanesc.com/financial-times-presedintele-comunitatii-valencia-carlos-mazon-responsabil-pentru-esecul-gestionarii-inundatiilor-din-spania/",
        "region": "Spania"
    },
    {
        "title": "Firma de transport NELU BÂRSAN anunță noi variante de distribuire a coletelor pentru București",
        "content": "Firma \nNELU BÂRSAN\n, transport pachete \nSpania – România\n și retur, anunță noi variante de PRELUARE/ DISTRIBUIRE a coletelor pentru BUCUREȘTI și împrejurimi.\n\n\nPentru București și Județul Ilfov, există TREI variante de PRELUARE/ DISTRIBUIRE a coletelor:\n\n\nVARIANTA 1\n: \nGARA DE NORD\n (La Coloane), în fiecare \nJOI\n, la orele 12:30, telefon de contact: 0747 015 894;\n\n\nVARIANTA 2\n: \nGazdă\n, Strada Tudor Vladimirescu 58, \nVOLUNTARI\n, telefon de contact: 0721 496 319;\n\n\n\n\nMIERCURI\n, preluarea coletelor pentru Spania, aviz telefonic: 0721 496 319;\n\n\nJOI\n și \nVINERI\n, predarea coletelor din Spania pentru România, aviz telefonic: 0721 496 319.\n\n\n\n\nVARIANTA 3\n: La domiciliul clientului, la expresa solicitare a acestuia, tarifele fiind următoarele:\n\n\n\n\nPentru \nBUCUREȘTI\n: 8 euro, indiferent de numărul coletelor, aviz telefonic: 0721 496 319;\n\n\nPentru \nJUDEȚUL ILFOV\n: 14 euro, indiferent de numărul coletelor, aviz telefonic: 0721 496 319;\n\n\n\n\nPENTRU DOMICILIUL CLIENTULUI\n:\n\n\n\n\nPRELUAREA\n coletelor pentru Spania se efectuează \nMARȚI\n și \nMIERCURI\n;\n\n\n\n\n\n\nPREDAREA\n coletelor din Spania pentru România, se efectuează în fiecare \nJOI\n.",
        "author": null,
        "date": "2020-06-19T05:22:24+02:00",
        "category": "Informații",
        "url": "https://occidentul-romanesc.com/firma-de-transport-nelu-barsan-anunta-noi-variante-de-distribuire-a-coletelor-pentru-bucuresti-si-judetul-ilfov/",
        "region": "Spania"
    },
    {
        "title": "Fitur Madrid încheie ediția din 2024 cu peste 250.000 de participanți, o creștere de 13,7%",
        "content": "Fitur a anunțat că fluxul de sosiri a generat venituri de 430 de milioane de euro pentru Madrid.\n\n\nEdiția a 44-a a Fitur\n a înregistrat un total de 250.000 de participanți, dintre care 153.000 au fost profesioniști și peste 97.000 de vizitatori care au participat la cele două zile deschise publicului (sâmbătă, 27, și duminică, 28). Aceste cifre reprezintă o creștere de 13,7% față de 2023, conform El País.\n\n\nOrganizatorii au subliniat că evenimentul a stabilit un record de suprafață expozițională, cu un total de nouă pavilioane, unul în plus față de 2023, și prin consolidarea influenței sale globale cu 152 de țări și 96 de participări oficiale ale țărilor, cu 20 mai multe decât în 2023. În total, au participat 9.000 de companii, 806 expozanți titulari, 10 secțiuni monografice de segmente și munca realizată de Observatorul FiturNext.\n\n\nDe asemenea, organizatorii evidențiază „puternicul” sprijin instituțional primit, care a început cu sprijinul Casei Regale pentru industria turistică, cu prezența regelui Felipe VI și a reginei Letizia. Evenimentul a avut participarea unor lideri de marcă, cum ar fi președintele Ecuadorului, Daniel Noboa, care anul acesta a fost Țara Parteneră a Târgului Internațional de Turism.\n\n\nÎn plus, a primit vizita oficială a președintelui Guvernului, Pedro Sánchez; a prim-ministrului Albaniei, Edi Rama; a reprezentanților ONU Turism alături de secretarul general Zurab Pololikashvili, a secretarului general Ibero-American, precum și a peste zece președinți de comunități autonome din Spania, precizează El País.\n\n\nÎn total, Târgul a adunat prezența a peste 400 de autorități, inclusiv miniștri, secretari de stat, ambasadori, responsabili de afaceri și primari din diferite regiuni.\n\n\nÎn mediul de social media, în primele două zile ale Fitur, s-a înregistrat o creștere de 10.602 de urmăritori pe Facebook, X, LinkedIn și Instagram, ajungând la o comunitate totală de 311.341 de urmăritori. Cele aproximativ 860 de postări publicate au atins peste 6,5 milioane de impresii și 83.000 de interacțiuni.\n\n\nFoto: tourinews.es/",
        "author": null,
        "date": "2024-01-29T11:50:08+02:00",
        "category": "Spania",
        "url": "https://occidentul-romanesc.com/fitur-madrid-incheie-editia-din-2024-cu-peste-250-000-de-participanti-o-crestere-de-137/",
        "region": "Spania"
    },
    {
        "title": "Furtuna Bernard traversează Regatul Spaniei",
        "content": "După trecerea recentă a furtunii Aline, o nouă furtună numită Bernard a ajuns în Spania duminică, 22 octombrie a.c., punând în pericol opt comunități autonome din cauza vântului cu viteze de până la 100 de kilometri pe oră, a ploii și a valurilor, conform prognozei Agenției de Stat pentru Meteorologie (AEMET).\n\n\nBernard, cea de-a doua furtună majoră în sud-vestul Europei va traversa Spania de la Golful Cadiz până în nord-est în zilele de \n22 și 23 octombrie\n.\n\n\nÎn Andaluzia, Serviciul de Urgență 112 a coordonat între orele 15:00 și 22:00, peste 1.500 de incidente cauzate de ploaie și vânt, cu precădere în ultimele ore ale serii și începutul nopții.\n\n\nMajoritatea avertismentelor, conform Serviciului de Urgență din Andaluzia, au fost generate de rafalele puternice de vânt care au provocat căderea ramurilor, a copacilor, a cablurilor, a mobilierului urban, a panourilor și a gardurilor, precum și prăbușirea parțială a cornișelor, urmate de inundații în localuri și locuințe.\n\n\nDin punct de vedere al provinciilor și al numărului de avertismente, Sevilla a înregistrat cel mai mare volum, cu aproape 550 de avertismente, concentrate în special după ora 19:00 și datorate în principal vântului.\n\n\nUn tren care efectua traseul între Lora del Río și Utrera a fost afectat după ce a lovit un copac căzut între stațiile Cantaelgallo, în Dos Hermanas și Utrera. În plus, s-a procedat la închiderea drumului național N-IV, la kilometrul 570, în Utrera, din cauza căderii unor palmieri. În localitatea Morón de la Frontera, vremea a provocat întreruperea alimentării cu energie electrică.\n\n\nÎncepând de luni, 23 octombrie, furtuna va traversa interiorul Peninsulei către ieșirea spre Marea Cantabrică, favorizând ploi generalizate, cu furtuni ocazionale, mai ales în jumătatea vestică a Peninsulei și în Pirinei, și moderate în Aragon și în zona Strâmtorii Gibraltar.\n\n\nAEMET a prognozat că cea mai puternică influență a furtunii va fi în Castilia și Leon, unde vor fi vânturi de peste 100 km/h, iar în zece comunități – Aragon, Andaluzia, Cantabria, Castilia-La Mancha, Catalonia, Madrid, Navarra, Extremadura, Țara Bascilor și La Rioja – vor fi avertizări galbene pentru ploi, vânt sau condiții marine periculoase.\n\n\nDe asemenea, temperaturile vor scădea în jumătatea vestică și în Insulele Canare, dar vor crește în restul teritoriului, iar înghețurile vor persista în Cantabria occidentală și în Pirinei. Marți, 24 octombrie, cu toate că există incertitudine, prognozele indică predominarea cerului noros și a precipitațiilor în zone extinse, deși mai puțin consistente decât cele din ziua precedentă.\n\n\nSursă informații și foto: RTVE",
        "author": null,
        "date": "2023-10-23T09:51:55+02:00",
        "category": "Spania",
        "url": "https://occidentul-romanesc.com/furtuna-bernard-traverseaza-si-peninsula-iberica/",
        "region": "Spania"
    },
    {
        "title": "Gabriela Căluțiu Sonnenberg: „Bolero” este o colecție sentimentală de amintiri de suflet",
        "content": "„Rând pe rând, am adorat și am urât numeroase popoare, dar niciodată nu mi-a trecut prin gând să reneg spaniolul, pe care mi-ar fi plăcut să-l fiu.” (Emil Cioran)\n\n\nGabriela Căluțiu Sonnenberg\n este absolventă cu diplomă de Doctor în Ştiinţe Economice a Facultăţii de Comerţ din cadrul Academiei de Studii Economice din Bucureşti, stabilită în Spania din anul 1998. Jurnalistă și scriitoare specializată pe proză și traduceri din germană, engleză și spaniolă, Gabriela este membru al Uniunii Ziariștilor Profesioniști din România, a Asociației Scriitorilor și Jurnaliștilor de Turism, și a Ligii Scriitorilor; membru activ și organizator de dezbateri în cadrul cenaclului de limbă germană Literatur-und Kulturfeunde Costa Blanca, din Spania.\n\n\nDe asemenea, Gabriela Căluțiu Sonnenberg este Senior Editor la Occidentul Românesc (de peste șapte ani) și redactor corespondent din Spania al revistei de turism „România Pitorească”; redactor al revistei de cultură a scriitorilor de limbă română din afara granițelor țării „ITACA” (Dublin-Irlanda); membru în Consiliul Director al revistei Cetatea lui Bucur (București); redactor corespondent al ziarului „Pagini Româneşti” din Noua Zeelandă, redactor asociat al publicației Regatul Cuvântului. Din anul 2015, Gabriela Căluțiu Sonnenberg este responsabilă pentru secțiunea de limbă română din cadrul proiectului de propagare telematică a liricii moderne internaționale „Poezia Săptămânii”, coordonat de poetul belgian Germain Droogenbroodt.\n\n\nÎn preajma sărbătorilor de Crăciun, Gabriela Căluțiu Sonnenberg și-a lansat o nouă carte: „Bolero”. Evenimentul s-a desfășurat la etajul 29 a Hotelului Suitopia din Calpe situat pe Coasta Albă a Spaniei, un loc ideal pentru evenimente deosebite, speciale, precum o gală a românilor de excelență… Cartea „Bolero” este o radiografie sentimentală despre Spania realizată cu un excelent condei al Gabrielei, care ne dezvăluie o țară fascinantă, încărcată de istorie și procesiuni celebre, într-un cadru spectaculos de peisaje superbe.\n\n\nOccidentul Românesc: Cum ai ajuns să te stabilești în Spania și ce reprezintă această țară pentru tine?\n\n\nGabriela Căluțiu Sonnenberg\n: La unsprezece ani după căderea Cortinei de Fier, în timpul unui concediu petrecut în Spania, l-am cunoscut pe viitorul meu soț, german strămutat în Spania. M-a contagiat instantaneu cu entuziasmul său pentru aceste frumoase locuri, drept pentru care, la distanță de numai câteva luni, ne-am căsătorit. Eu l-am urmat în Spania, unde împreună am luat viața-n piept. Nu am regretat niciodată acest pas și, după cum se întrevede viitorul, se pare că… semne bune au și anii care vor urma.\n\n\nOccidentul Românesc: Care au fost cele mai dificile etape legate de stabilirea, integrarea în societatea spaniolă?\n\n\nGabriela Căluțiu Sonnenberg\n: Pe parcursul celor aproape douăzeci de ani trăiți în Spania am traversat etape bulversante, cum a fost criza imobiliară, dar ele au fost critice pentru toată lumea. Norocul nostru pe Costa Blanca este că, trăind în mediul puternic internaționalizat al „Europei pentru toți”, ești ajutat din toate părțile să te adaptezi. Când se întâmplă să mai și cunoști limba spaniolă, cum este cazul  nostru, nu prea mai ai probleme. Nu ești sub nicio formă discriminat din cauza asta; ești practic egal cu spaniolii înșiși.\n\n\nPentru mine personal, obositor a fost primul an, cel în care mintea mea procesa totul în română și „livra” rezultatul în limba care se cerea, după caz. Vorbeam cinci limbi, dar aparatul care le pune în mișcare nu era încă suficient de bine rodat. N-am știut de ce mă simțeam așa de obosită, până nu am realizat că mintea mea prelucra febril informația nouă, care mă asalta din toate părțile. Deși acumulasem în cei peste treizeci de viață în România, o mulțime de cunoștințe teoretice, în viața practică aveam lacune de-a dreptul hilare, provenind din acel „est al naivităților noastre”, cum bine l-a botezat Gabriel Liiceanu. Mă amuză și astăzi reacția mea îngrozită de odinioară, când, realizând că socialiștii câștigaseră alegerile în Spania, am venit acasă complet devastată, convinsă fiind că trebuie să ne facem imediat valizele și să dispărem din Spania, până nu ne dau afară comuniștii. În astfel de ocazii, soțul meu se amuza copios pe seama mea, iar eu învățam, învățam, și iar învățam… De la el am aflat enorm, „arzând” mai multe etape dintr-o dată. Revenind la problemele de adaptare, cred sincer că momentul actual este cel mai ciudat dintre toate cele pe care le-am trăit până acum în Spania. Problemele nu sunt însă create aici, ci prezente pe întrega planetă. Suntem la o mare răscruce, mă tem că istoria umanității ne-o ia pe dinainte, și ne va fi greu să ținem pasul cu ea. \n\n\nOccidentul Românesc: Ce anume îți place în țara de adopție?\n\n\nGabriela Căluțiu Sonnenberg\n: Clima, oamenii, relieful, limba.\n\n\nOccidentul Românesc: Din punctul tău de vedere, care este imaginea românilor în societatea spaniolă?\n\n\nGabriela Căluțiu Sonnenberg\n: Surprinzător de bună, în ciuda impresiei contorsionate pe care o lasă unii dintre conaționalii noștri, și anume, cei dedicați infracțiunilor, care sunt însă preponderent minore și nu depășesc „performanțele” altor est-europeni. Românii se fac iubiți pentru că deprind repede limbile străine și știu să contracareze modestia mijloacelor materiale prin bogăția mijloacelor de expresie. Spre norocul nostru, spaniolii nu disprețuiesc sărăcia, iar stilul nostru jovial ne deschide drumul spre inimile oamenilor.\n\n\nÎn Spania nu există un curent antiromânesc pronunțat, așa cum avem de pildă în Italia sau în zonele periferiei pariziene. Spaniolii au ochii ațintiți asupra fărădelegilor propriilor conaționali, mai ales cele de la nivel macro, cum este cazul fraudelor de ordinul milioanelor sau al corupției în rândul politicienilor. Pentru omul necăjit, care se luptă zi de zi, cot la cot cu ei, ca să-și hrănească familia și ca să aibă un trai decent, spaniolii cultivă simpatia, indiferent de naționalitate. Românii sunt considerați aici ca fiind pașnici, harnici și – amănunt neașteptat pentru mine – mândri. Deși, dacă mă gândesc mai bine, cuvântul „mândru” în castiliană mai are și accepțiunea de… orgolios. Suntem, într-adevăr, tentați uneori să ne cam exagerăm calitățile, neobservând că avem și defecte, derivate poate dintr-o informare unilaterală, de care am „beneficiat” în trecutul nostru, de națiune izolată fortuit. \n\n\nOccidentul Românesc: Ai scris numeroase articole despre Spania. Și cărți. De curând ți-ai lansat una dintre cărțile preferate: „Bolero”. Ce ne poți spune despre conținutul cărții, și care este motivul pentru care te-ai hotărât să scrii această carte?\n\n\nGabriela Căluțiu Sonnenberg\n: „Bolero” este pentru mine o colecție sentimentală de amintiri de suflet, care s-au întâmplat să mi se arate pe teritorului Spaniei. Cartea este rodul colaborării mele îndelungate cu diverse publicații precum „Occidentul Românesc”, „România Pitorească” și „Curtea de la Argeș”, ai căror editori m-au rugat să le descriu viața de aici așa cum este ea, nu cum se vede din lucrările altor autori, adesea tributari clișeelor clasice. Așa se face că subiecte consacrate precum „corrida”, „flamenco”, „fallas”, „Semana Santa” vin zugrăvite într-o cu totul altă lumină, filtrate prin experiențele mele personale. Parafrazându-l pe regretatul Octavian Paler,\n care la sfârşitul relatării călătoriei sale în Mexic, observa cu modestie: „voi n-aţi priceput că eu n-am fost în Mexic ci într-o ţară cu acest nume” conchid și eu că „Bolero” nu este cartea mea despre Spania, ci despre o țară care poartă acest nume, și pe care eu o gust prin toate simțurile mele, în fiecare zi. Faptul că a apărut în Colecția Verde, patronată de editura România Pitorească, alături de multe alte titluri dedicate frumuseților României, îndeosebi munților, pe care eu îi iubesc așa de mult, mă unge pur și simplu la inimă. \n\n\nOccidentul Românesc: Ca cetățean german și rezident în Spania de mulți ani, ce reprezintă în momentul de față România pentru tine?\n\n\nGabriela Căluțiu Sonnenberg\n: Spania reprezintă pentru mine matca, locul în care îmi desfășor cel mai bine viața. Mă simt privilegiată de soartă pentru că locuiesc pe țărmul legendarei Mare Nostrum, într-un loc în care până și numele localității mele de reședință, Benissa,  are o rezonanță binefăcătoare, în timp ce cartierul în care se află casa noastră are o denumire ruptă parcă din rai, Baladrar. Cu toate acestea, Spania și imaculata lumină a Costei Blanca nu se substituie celorlalte două patrii, pe care continui să le port în suflet, și, atenție, în nume, nerenunțând la cele două „apellidos” ale mele, cum le numesc spaniolii. Pe toate trei le susțin cu putere.\n\n\nRomânia rămâne țara mea natală, așa cum Germania va fi întotdeauna țara generoasă care m-a adoptat, oferindu-mi stabilitate. Se poate spune că duc o viață triplată. Dealtfel fiecare dintre noi este o combinație din trei elemente: trup, inimă și minte. Îmi place să cred că inima mea este în România, mintea în Germania, iar ființa mea vizibilă cu ochiul liber se poate întâlni în forma ei cea mai plenară în Spania. Sper să mă țină puterile și în continuare pentru a le face față multiplelor fațete ale existenței mele de tip caleidoscopic.\n\n\nAutor și sursa foto: Kasandra Kalmann Năsăudean",
        "author": null,
        "date": "2018-01-04T15:02:37+02:00",
        "category": "Articole",
        "url": "https://occidentul-romanesc.com/gabriela-calutiu-sonnenberg-bolero-este-o-colectie-sentimentala-de-amintiri-de-suflet/",
        "region": "Spania"
    },
    {
        "title": "Gabriela Căluțiu Sonnenberg: El Peñon de Ifach",
        "content": "El Peñon de Ifach, de \nGabriela Căluțiu Sonnenberg\n\n\nCosta Blanca este un ținut al contrastelor în care munții se contopesc cu marea, dând naștere unor maluri abrupte, sălbatice, întrerupte de intrânduri și plaje cu nisip sau cu pietre rotunjite de ape, adevărate ascunzișuri romantice, cu apă cristalină și cu un fond de vegetație marină bogat. Dacă se poate vorbi despre un simbol al țărmului Provinciei Alicante, el este, fără îndoială, impozantul promontoriu Peñon de Ifach, ultimul străjer la sud al Cordilierilor Betici, masiv stâncos pe care nimeni nu-l poate uita, chiar dacă poate l-a văzut doar o dată.\n\n\nAceastă masă calcaroasă enormă coboară brusc spre mare și este legată de continent printr-un istm. Denumirea de \nPeñon\n este similară celei de pinten. Unul asemănător este situat în dreptul orașului Alicante (\nPeñon de Alicante\n), altul este\n Gibraltarul\n. Numele de \nIfach\n ar putea proveni fie de la numele unui rege cu numele\n Sifax\n, care se pare că și l-ar fi adjudecat în Evul Mediu, fie de la libienii-fenicieni expulzați din Gibraltar, care i-au dat particula aceasta cu sens de „nordic” sau „boreal” în limba lor (era pe ruta nord a drumului lor de repatriere).\n\n\nAcest Mic Gibraltar, munte emblematic al litoralului de 244 de kilometri din sud-estul Spaniei, dintre localitățile Denia la nord, și Pilar de la Horadada la sud, se înalță maiestuos din apele mării în dreptul orașului-stațiune Calpe. La doi pași de el împung cerul la peste 200 de metri altitudine cei mai înalți zgârie-nori din bazinul mediteraneean, care străjuiesc cea mai mare stațiune de la Mare Nostrum, metropola turistică Benidorm.\n\n\nUn contrast mai mare nici nu se poate imagina! Avem, pe de-o parte, civilizația modernă, cu toate binefacerile și metehnele ei, iar pe de altă parte, materializate în stâncă, milenii, impasibile la zbaterea lumii dezlănțuite, încremenite într-o stâncă imensă, golașă, care atinge pe vârf liniștea absolută. Firesc, la vederea acestei minuni – supranumită una dintre cele „\n7 minuni ale Comunității Valencia”\n – fiorul atinge deopotrivă inimile îndrăgostiților de munte, cât și cele ale iubitorilor de mare, predispunând la reverii.\n\n\nSurprinde faptul că, în ciuda aparentei sale inaccesibilități, El Peñon de Ifach poate fi escaladat. Traseele care îi brăzdează harta sunt numeroase și acoperă întreaga gamă a gradelor de dificultate, începând de la cel mai ușor, și mergând până la maximul absolut al agoniei și extazului, deci de la 0 la 7 (în Spania, notarea se face de la 0 la 7, cu alăturare de litere în ordine alfabetică și adăugiri în simboluri +).\n\n\nVersantul sudic, cel vertical, este accesibil numai cățărătorilor profesioniști. În buna tradiție a alpiniștilor din întreaga lume, veselii valencieni au botezat traseele pe nume pline de fantezie. Dau câteva exemple: \nPrafuri magice (6b), Pirații (5), Navigatorul (7a), Pescărușul (6a/A3), Lunea la soare (7a), Directa rusească (6b/A3), Revelația (6b+/A2), Infernul cu drac (6b/A4), Noua dimensiune (7b), Timpuri noi, timpuri sălbatice (6c/A4), Fără autorizație de construcție\n (7a/A0).\n\n\nSingura restricție de care trebuie ținut seama la planificarea escaladelor în coardă este interdicția pentru ascensiuni în lunile aprilie, mai și iunie, perioadă în care păsările autohtone își construiesc cuiburi și își cresc puii în nișele din pereții calcaroși ai masivului stâncos. Urcușul pe potecă, în schimb, este permis pe tot parcursul anului, date fiind condițiile climatice prielnice din zonă (practic, aici nu ninge niciodată). Condiția unică este să se ceară autorizația în avans, căci, pentru a proteja fauna și flora specifică, numărul vizitatorilor este limitat la 300 pe zi. Pentru a gusta din plin frumusețea acestui traseu, se recomandă totuși evitarea zilelor cu căldură excesivă de peste vară, respectiv a celor ploioase, fiind pericol de alunecare pe porțiunile lustruite de intemperii și de tălpile bocancilor vizitatorilor.\n\n\nÎncepând cu vârsta de 12 ani, oricine poate atenta la vârf, cu condiția să fie echipat corespunzător, mai ales cu încălțăminte pentru sport și neapărat cu apă la purtător (nu există niciun izvor sau fântână pe aici). Urmând cărarea care șerpuiește pe versantul nordic (\nRuta Roja\n, marcaj punct roșu), se poate urca fără precauții exagerate, dar cu băgare de seamă și respect, până pe vârful care atinge 332 m deasupra nivelului mării (punct geodezic de referință cotat cu gradul trei în sistemul de măsurători al Spaniei). A nu se uita însă că diferența de nivel de peste 300 de metri trebuie luată ca atare, ascensiunea începând nu doar la figurat ci la propriu de la nivelul zero, cel al mării!\n\n\nRevenind la stânca noastră, se cuvine spus că ea este în același timp și unul dintre cele mai „minione” Parcuri Naturale ale Europei (are o suprafață de ca. 53 de hectare). A fost declarată Parc Natural al Spaniei în anul 1987, la scurt timp după ce statul a preluat-o din proprietatea familiilor care o dețineau în proprietate privată. Nu era o avuție pe atunci! Frecventele încercări de a o face locuibilă sau exploatabilă din punct de vedere agricol nu dăduseră rezultate bune. Situarea în calea invadatorilor mauri, care veneau din Africa peste mare, precum și ariditatea solului nu făceau din ea un petic de pământ râvnit. Astăzi este Parcul Natural cel mai frecventat din Comunitatea Valencia (primește 100.000 de vizitatori pe an).\n\n\nVersantul dinspre apă a stat neatins de om până la începutul secolului trecut (1918), când un tunel cu o lungime de 50 de metri, săpat în stâncă din inițiativa unuia dintre proprietarii \nPeñonului\n, a deschis accesul. Izolarea aceasta îndelungată a făcut posibilă conservarea intactă pe acele pante abrupte a unor specii de plante endemice, cum este cea a garofiței sălbatice care poartă însuși numele stâncii (\nSilene hifacensis\n).\n\n\nItinerarul începe de la Centrul de Informare Turistică de la baza masivului și trece printr-o primă porțiune împrejmuită, care urcă în zigzag până ajunge la tunelul destul de întunecat și cu pietre cam alunecoase, motiv pentru care s-au instalat otgoane de susținere pe pereții laterali, pentru stabilitatea trecătorilor. După ce o traversăm și mai înaintăm puțin pe potecă, drumul se bifurcă: înspre apă duce la un punct de observație marcat de ruinele unui fost post de Carabinieri. În zile senine se pot întrezări de aici o parte din insulele Baleare, situate la distanță de ca. 120 de kilometri (Ibiza și Formentera). Cea de-a doua potecă, la dreapta, duce spre vârf. Traseul ei accidentat, cu varii porțiuni de lanțuri, nu se recomandă decât turiștilor care nu suferă de vertij și care dispun de oarecare siguranță în cățărare.\n\n\nCu atât mai mare este recompensa atunci când se ajunge la vârf, de unde se poate admira superba panoramă a țărmului până către îndepărtatul Alicante, inclusiv mai departe, spre inima Spaniei. La fel ca fratele mai mare, Benidorm, Calpe are în stânga și în dreapta promontoriul ieșit în mare, două plaje lungi de câte un kilometru. În mod tradițional, ele poartă în Spania numele de \nPlaya de Levante\n („de la răsărit”), respectiv \nPlaya de Poniente\n („de la apus”).\n\n\nLa baza masivului se poate admira frumosul lac cu apă sărată \nSalinas de Calpe\n, care pe vremea romanilor a asigurat prosperitatea locuitorilor, făcând posibilă extracția de sare marină (prin evaporare). La ora actuală este loculul de refugiu a unui număr mare de păsări migratoare și reședința fixă a uneia dintre puținele colonii de flamingo de pe teritoriul european.\n\n\nAlte puncte de interes de pe parcurs sunt: ruinele unei așezări iberice, datate în secolul IV-III înainte de Hristos; „pinii cu efect de steag” culcați la pământ din cauza vântului levantin frecvent, rămași de pe urma fostelor păduri tipice zonei acesteia în trecutul îndepărtat; iedera \nEphedra fragilis\n și palmierii pitici \nChamaerops humilis\n, singura specie originală europeană (deci nenaturalizat artificial sau introdus de pe alte continente); numeroși pescăruși în imediata apropiere a potecii, deloc intimidați de distanța de doar câțiva centimetri față de trecători.\n\n\nDin punct de vedere mitologic, încă din antichitate, Peñón de Ifach a fost protagonistul mai multor legende. Unii susțin că, împreună cu Gibraltarul, ar fi fost nici mai mult nici mai puțin decât una dintre cele două coloane ale lui Hercule. Alții povestesc că stânca ar fi fost smulsă din pereții munților apropiați și aruncată în mare în timpul unei lupte între coloși. O a treia variantă vorbește despre încremenirea în piatră a unui zmeu vrăjmaș, care l-a supărat pe Zeus pentru că nu lăsa în pace sirenele care aveau grijă de pescarii localnici. În fine, o poveste romantică vorbește despre eternizarea în stâncă a unei fete îndrăgostite de oraș, care a refuzat să se mărite și să plece departe de casă…\n\n\nCu o lungime de circa 5 kilometri și o durată de aproximativ 1 h și 30 de minute, drumeția aceasta cu grad moderat de dificultate completează perfect o ieșire la plajă, cu scaldă în mare, și cu o masă la unul din restaurantele din pitorescul port de la poalele Peñonului. Bucătăria zonei pune accent pe preparate pe bază de orez, pește și legume. Dintre variațiunile pe tema paellei valenciene se remarcă specialitatea \nArroz del Señoret\n („Orezul Domnișorului”), ale cărui ingrediente sunt minuțios eliberate de oase sau carapace (ca să nu-i dea de lucru nobilului comesean, care nu vrea să-și murdărească degetele).\n\n\nÎn porturile din apropiere se pot practica diverse sporturi maritime (scufundări submarine, windsurf, schi acvatic, înot, navigație, pescuit etc.). Alte activități îndrăgite în zonă sunt speologia și escalada. Prin peșterile din apropiere sunt frecvente picturile rupestre, multe dintre ele încă nedescoperite. Din România se ajunge ușor în zbor la Alicante sau Valencia, iar de acolo cu un autobuz sau mașină închiriată. Nu uitați bocancii și costumul de baie!\n\n\nAutor: \nGabriela Căluțiu Sonnenberg \n(Benissa-Spania)\n\n\nFoto: Arhiva OR\n\n\nArticol publicat în \nediția lunară tipărită cu numărul 150, Anul XIII, pentru octombrie 2023.\n\n\nNota Redacției:\n\n\n\n\nGabriela Căluțiu Sonnenberg\n este economist, scriitor și jurnalist, promotor de cultură, traducător. A absolvit Academia de Studii Economice din București cu titlul de doctor în anul 2000. Distinsă cu numeroase premii pentru activitatea literară și pentru promovarea culturii române în străinătate, scrie în limbile română, germană și spaniolă pentru diverse publicații din Europa, Australia, America și Asia. Este afiliată Uniunii Ziariștilor Profesioniști din România și Asociației Jurnaliștilor de Turism din România. Cea mai recentă carte apărută: „Vine Seninul”, vol. II, proză scurtă (Ed. Itaca, Dublin 2022). \nScrie la „Occidentul Românesc” din anul 2011!",
        "author": null,
        "date": "2023-10-26T10:06:15+02:00",
        "category": "Articole",
        "url": "https://occidentul-romanesc.com/gabriela-calutiu-sonnenberg-el-penon-de-ifach/",
        "region": "Spania"
    },
    {
        "title": "Gabriela Căluțiu Sonnenberg: Valencia – best city in the world",
        "content": "Valencia – \nbest city in the world\n\n\nDespre locurile comune din viața noastră scriem prea puțin. Ne place să descriem mai degrabă locurile prin care călătorim departe de casă, pe cât posibil exotice. Zugrăvindu-le din perspectiva întoarsă, după câteva zile de concediu petrecute acolo, le facem probabil un mare deserviciu, pentru că nu dăm la o parte decât o spuză superficială de pe suprafața organismului lor complex.\n\n\nAltfel stau lucrurile cu locurile în care locuim. În cazul lor, cădem în extrema opusă: evităm să le descriem, pentru că ni se pare totul banal. Dau un exemplu succint: dacă zilnic vezi drumuri și trotuare cu rampe pentru cărucioare și scaune pe rotile și auzi sau vezi semnale acustice, respectiv luminoase, care îi ajută pe nevăzători sau surzi să se miște teferi prin orașul forfotitor, cu timpul începi să crezi că așa o fi și prin alte părți. Valencia este un oraș în care toate aceste importante „nimicuri”, atât de necesare unei vieți tihnite, sunt de la sine înțelese.\n\n\nMă încumet, totuși, să încondeiez Valencia, recidivând. Mă bazez pe faptul că a fost declarat pentru a doua oară în anul 2022, după anul 2020, orașul cel mai prielnic vieții. De pe planetă! Da, Valencia este recunoscută oficial drept metropola în care se trăiește cel mai bine. Și asta permanent, nu doar prin vacanțe!\n\n\nUn evantai vast de clasamente ale orașelor lumii ia sub lupă valoarea lor sub aspect turistic, dar numai unul pleacă de la indicatori cuantificabili, cuprinzători, deduși din viața de zi cu zi a celor care vin să se stabilească în el pe termen lung. Vorbim aici despre sondajul InterNations, studiu de piață care ia în calcul datele colectate de la cel mai cuprinzător eșantion de străini trăitori în afara granițelor țărilor lor de origine. Rezultatele sale pentru anul 2022 s-au publicat în prestigioasa revistă americană \nForbes\n. Cap de listă: Valencia!\n\n\nCum s-a ajuns tocmai la Valencia? Plasarea în vârful piramidei superlativelor nu poate avea, firește, numai motive climatice sau geografice. În ecuație intră inclusiv calitatea sistemului de sănătate publică, rețeaua mijloacelor de transport în comun, accesibilitatea, siguranța publică și rata redusă a criminalității, ușurința demersurilor de stabilire a reședinței în oraș, de participare la viața publică și de implicare în deciziile care o privesc, costul vieții, nivelul mediu al chiriilor, instituțiile de învățământ, generozitatea spațiilor de agrement și pentru activități sportive, muzee, concerte, programul de sărbători, bucătăria locurilor etc.\n\n\nAproape 20 de kilometri de plajă la Marea Mediterană, peste 2 milioane de metri pătrați de parcuri și grădini, transportul public ieftin și asistența medicală bine organizată sunt doar câteva dintre motivele pentru care Valencia devansează orașe precum Dubai, Mexico City, Lisabona, Madrid, Bangkok, Basel, Melbourne, Abu Dhabi sau Singapore, situându-se deasupra celor 50 de candidate analizate.\n\n\n„\nNo place like home\n”, spun străinii stabiliți în Valencia („\nextranjeros\n” în spaniolă), felicitându-se pentru alegerea făcută. Din cei circa 800.000 de locuitori ai Valenciei (1,5 milioane dacă includem aria metropolitană limitrofă), cam 13,9 la sută sunt străini. Surprinzător sau nu, cu aproape 12.000 de cetățeni înregistrați oficial, românii ocupă al treilea loc în rândul rezidenților străini ai orașului, după bolivieni și ecuadorieni. La nivelul Regiunii Valencia per total, lucrurile sunt și mai clare: cu un efectiv de peste 100.000, românii sunt cei mai numeroși, corespunzând unui segment de 2,14 %. Deci sunt primii după spanioli!\n\n\n\n\nAdaptarea la stilul de viață valencian este foarte ușoară nu numai pentru români. Orașul are un ritm alert, aici mereu se întâmplă ceva, au loc sărbători și manifestări pentru toate gusturile, zi și noapte, în orice anotimp. Cine are suficientă putere și dorință de distracție, se poate deda îndrăgitului „\nterraceo\n” – colindatul de la o terasă de restaurant la alta – până când răsare soarele. Zona cea mai îndrăgită pentru această îndeletnicire este anticul \nBarrio del Carmen\n, dar și vioiul cartier pescăresc \nRuzafa\n, locuri prin care, pe vremuri, părinții nu-și lăsau copiii să calce. Cu totul altfel arată străzile acestea acum, sunt moderne, curate, stilate și elegante. La antipozi, pentru cei care iubesc liniștea, stau la dispoziție „oazele” de odihnă presărate prin oraș, îngăduind relaxarea cot la cot cu adepții adrenalinei.\n\n\nAria orașului nu este exagerat de întinsă, se poate călători ușor de la un capăt la altul. Arterele de circulație sunt dimensionate generos iar mijloacele de transport în comun sunt, de asemenea, pe măsură. Faptul că suprafața este aproape plană favorizează mersul pe bicicletă, o variantă pentru care se poate opta pe tot parcursul anului, pentru că în Valencia nu ninge aproape niciodată. Edilii s-au gândit la timp la acest aspect, punând la dispoziția locuitorilor o rețea de drumuri speciale pentru cicliști.\n\n\n\n\nCele 2.696 de ore anuale de soare (300 de zile însorite pe an!) adaugă un plus de farmec acestui mijloc de transport sănătos și nepoluant. Dacă există ceva definitoriu pentru Valencia, atunci clima blândă merită premiul întâi. Să nu uităm că temperatura medie anuală este de 19º C. Plajele \nLa Malvarrosa\n, \nPinedo\n și \nEl Saler\n sunt locurile de întâlnire ale rezidenților străini atât vara, cât și iarna. Puține sunt orașele în care se poate merge spontan în noiembrie la o baie în mare, sau ieși cu barca în larg în februarie.\n\n\n\n\nCăldura atmosferei se reflectă și în caracterul locuitorilor, renumiți pentru stilul lor deschis de a comunica și buna dispoziție pe care o emană. Cu cei peste nouăzeci de ani ai săi împliniți, cunoscutul sociolog norvegian Johan Galtung, întemeietorul \nStudiilor pentru Pace\n, care locuiește în Comunitatea Valenciană, susține că indicatorul cel mai bun al gradului de fericire este frecvența zâmbetelor întâlnite pe stradă…\n\n\nParcuri precum \nCabecera\n, \nParque Central\n și albia secată a râului \nTuria\n, grădinile \nMonforte\n, \nViveros\n și \nEl Botánico\n, împrejurimile cu lagune precum \nEl Saler\n și \nLa Albufera\n fac din Valencia un oraș verde și sustenabil, declarat de altfel în 2022 Capitală Europeană a Turismului Inteligent (\nCapital of European Capital of Smart Tourism 2022\n) și Capitala Designului Internațional 2022. Nu întâmplător, este prevăzut să devină și Capitală Verde Europeană anul viitor (\nEuropean Green Capital 2024\n).\n\n\nValencia este primul oraș din lume care măsoară și cuantifică amprenta de dioxid de carbon și apă a turismului, certificând-o și luând măsuri pentru reducerea ei. Atenție: apa din fântânile publice ale orașului este potabilă, iar consumul ei nu este doar tolerat, ci chiar încurajat energic! Este orașul ideal pentru practicarea sportului în aer liber și a unui stil de viață sănătos, nu în ultimul rând bazat de dieta mediteraneeană, bogată în citrice, orez, ulei de măsline și pește.\n\n\nPentru cei care, totuși, au nevoie de medic, accesul la asistența sanitară de foarte bună calitate este apreciat drept ideal de 80% dintre intervievați, mult peste media de 61% care se înregistrează la nivel global. Nu este o întâmplare că în studiul britanic financiar comparativ \nmoney.co.uk\n Valencia este cotat drept orașul cel mai sănătos din lume. Costul vieții, de asemenea, este acceptabil, grație posibilităților de abonament avantajos oferite de multe instituții de stat, sportive, culturale etc. Studenții și seniorii au prioritate și profită de reduceri substanțiale mai peste tot.\n\n\nNu în ultimul rând, \nSfântul Graal\n, expus sub atentă supraveghere în \nCatedrală\n, este dovedit științific ca fiind autentic, probat a fi confecționat pe vremea lui Cristos, lucru pe care valencienii nu întârzie să-l aducă din ce în ce mai mult în atenția publicului, revendicându-și apăsat titlul de unici deținători ai cupei din care \nMântuitorul\n al fi băut la \nCina cea de Taină\n. După cum se vede, atracții sunt pentru toate gusturile, confesiunile, vârstele sau preferințele.\n\n\n\n\nIată câteva atracții favorite mai puțin mediatizate:\n\n\n\n\navangardismul inegalabil al \nOrașului Artelor și Științelor\n (atenție, pe primul loc stă arta!);\n\n\nstilul dezinvolt-baroc, \ndesenfadado\n, de a se îmbrăca și coafa, al tinerilor din orașul tolerant, deschis tuturor raselor, credințelor, culorilor de orice gen;\n\n\nclădirile-monument istoric din centru, cu elemente de lemn atât de vechi, încât se pot ghici secolele în nodurile lor;\n\n\nprânzul mic, în dialect valencian \nesmorzaret\n, un obicei la fel de sfânt ca pocalul lui Isus, masă care se servește de preferință pe o terasă din oraș, la cumpăna dintre dimineață și amiază;\n\n\npaella\n făcută din orez \nbomba\n, servită dintr-o singură tigaie rotundă, imensă, pusă în mijlocul mesei, din care toți își iau cu lingura, disputându-și \nsoccaratul\n (partea un pic arsă de pe fund);\n\n\nmarea de flori din ziua ofrandei pentru Sărbătoarea \nFallas\n, care se ține numai în Valencia, pe 19 martie în fiecare an, vestind sosirea primăverii;\n\n\nfocurile de \nFallas\n, la miez de noapte, amenințând să înghită tot orașul și înnebunind pompierii, punând capăt iernii cu bubuitul lor asurzitor de artificii;\n\n\nsala operei, cu „valurile” ei de ceramică locală în indigo aprins, atât de specific zonei;\n\n\nplimbarea cu barca pe lacul \nAlbufera\n, suspendată între două lumi albastre, eterice, printre canale misterioase și tăcute, năpădite de stuf;\n\n\ntură cu bicicleta prin albia râului \nTuria\n, blestemat pe vremuri din cauza inundațiilor, binecuvântat astăzi, pentru că a rămas nesistematizat în inima orașului, lăsându-ți impresia că ești scufundat departe de lume, într-o liniște verde;\n\n\nfigurile grotești de la capătul scocurilor de pe acoperișul clădirii \nLojei Mătăsii,\n care te fac să râzi și să plângi în același timp, relativizând sâcâitoarele griji cotidiene;\n\n\nPlaza Redonda\n, un loc în care parcă au rămas uitate de lume magazinele și atelierele, un pic prăfuite, de mici meșteșugari din vremea copilăriei noastre (nasturi, mănuși, evantaie, pălării la comandă…);\n\n\nTribunalul Apelor\n, cel mai vechi ritual juridic din lume, un mic cerc de scaune, pe care sunt așezați cei doar câțiva seniori care hotărăsc încotro se dă drumul apei pe canalele de irigație, decizând dacă grădina ta sau a altuia are prioritate\n\n\nnu în ultimul rând, adăposturile antiatomice subterane, recent scoase la lumină, vizitabile mai nou.\n\n\n\n\n\n\nNu mi-ar fi greu să continui, dedicând Valenciei mai multe rânduri de incursiune mentală și sentimentală, dar mă opresc aici deocamdată. \nPlease apologize\n pentru apologie, cum ar zice englezii, numeroși și ei în rândul valencienilor de adopție. Prefer „atingerea” directă, scalda în „\ncercul aburilor\n” orașului, cum ar zice germanii (\nDunstkreis)\n. Sunt multe motivele pentru care Valencia a fost declarată campioana incontestabilă a calității vieții, dar există un singur mod de a le verifica valabilitatea: o vizită la fața locului.\n\n\nAutor: G\nabriela Căluțiu Sonnenberg\n  (Spania)\n\n\nImagini: Arhiva Occidentul Românesc, Pixabay, Freepik\n\n\nNota Redacției:\n\n\n\n\nGabriela Căluțiu Sonnenberg\n este economist, scriitor și jurnalist, promotor de cultură, traducător. A absolvit Academia de Studii Economice din București cu titlul de doctor în anul 2000. Distinsă cu numeroase premii pentru activitatea literară și pentru promovarea culturii române în străinătate, scrie în limbile română, germană și spaniolă pentru diverse publicații din Europa, Australia, America și Asia. Este afiliată Uniunii Ziariștilor Profesioniști din România și Asociației Jurnaliștilor de Turism din România. Cea mai recentă carte apărută: „Vine Seninul”, vol. II, proză scurtă (Ed. Itaca, Dublin 2022). \nScrie la „Occidentul Românesc” din anul 2011.",
        "author": null,
        "date": "2023-04-02T09:31:25+02:00",
        "category": "Articole",
        "url": "https://occidentul-romanesc.com/gabriela-calutiu-sonnenberg-valencia-best-city-in-the-world/",
        "region": "Spania"
    },
    {
        "title": "Gala „100 pentru Centenar” se lansează și la Madrid",
        "content": "Ministerul pentru Românii de Pretutindeni (MRP) continuă seria demersurilor dedicate promovării elitelor românești din afara granițelor prin Gala „100 pentru Centenar” din Spania.\n\n\nEvenimentul va avea loc la\n Madrid\n, în \n19 iulie\n, la\n Palatul Bauer \n(Sediul Școlii Superioare de Canto din Madrid), în prezența ministrului pentru românii de pretutindeni, doamna \nNatalia-Elena Intotero\n, a ministrului pentru politici sociale și familie din guvernul Comunității autonome Madrid, doamna \nMaria Dolores Moreno Molino\n, și a doamnei \nGabriela Dancău\n, ambasadorul României în Spania, alături de reprezentanții misiunii diplomatice românești, reprezentanții autorităților centrale, regionale și locale, ai mediului asociativ românesc, membrii clerului român, precum și mass-media în limba română din teritoriu.\n\n\nAceastă inițiativă este dedicată Anului Centenar și își propune să promoveze excelența românească și recunoașterea meritelor și a valorii aduse de membrii comunității românești din Spania, se menționează într-un comunicat MRP.\n\n\nParticipanții la eveniment se vor bucura de recitalul pianistei \nMihaela Duma\n.\n\n\nCu acest prilej, în perioada 18-21 iulie a.c., ministrul pentru românii de pretutindeni va efectua o vizită de lucru în Regatul Spaniei, la Madrid și Sevilla, unde va avea întrevederi cu reprezentanți ai autorităților locale și ai mediului asociativ românesc. De asemenea, ministrul Intotero va vizita Centrul de Minori din Huelva, unde se află cei doi copii ai româncei ucise la începutul acestei luni în Spania.",
        "author": null,
        "date": "2018-07-19T10:19:05+02:00",
        "category": "Spania",
        "url": "https://occidentul-romanesc.com/gala-100-pentru-centenar-se-lanseaza-si-la-madrid/",
        "region": "Spania"
    },
    {
        "title": "Promovare eveniment (1) – Gala excelenței românești din afara granițelor, ediția a III-a (2020-2022)",
        "content": "Promovare eveniment\n\n\nComunicat de presă nr. 1/ 26 octombrie 2022\n\n\nCampania \n„Noi susținem Excelența!”\n, lansată de organizația non-profit „El Occidente Rumano”, în ianuarie 2015, organizație care editează de peste 12 ani ziarul „Occidentul Românesc”, și-a propus să promoveze, printr-o acțiune privată, românii din străinătate, care, prin pasiune și dăruire, fac performanță în țările lor de adopție și aduc un plus de valoare imaginii României și implicit nouă, imigranților români răspândiți prin lume.\n\n\nDacă primele două ediții, care s-au desfășurat pe Coasta Albă (Costa Blanca) a Spaniei, au fost organizate din surse proprii și sponsorizări, evenimente despre care se poate citi accesând următorul link: \nhttp://occidentul-romanesc.com/occidentul-romanesc-lanseaza-o-campanie-de-promovare-a-valorilor-romanesti-din-strainatate/\n, cea de-a treia ediție a galei excelenței românești din afara granițelor, care se va desfășura în perioada 25-27 noiembrie 2022 la Madrid, va fi sprijinită financiar și de către Departamentul pentru Românii de Pretutindeni.\n\n\nPentru cea de-a treia ediție au fost nominalizați \n176 \nde români din afara granițelor României, în cadrul campaniei desfășurate în perioada 2020-2022.\n\n\nDin cei \n176 \nnominalizați, \n59 \nde români din cele mai îndepărtate colțuri ale lumii precum, \nAustralia\n, \nSUA\n, \nCanada\n, \nAnglia\n, \nBelgia\n, \nFranța\n, \nCehia\n, \nAustria\n, \nElveția\n, \nOlanda\n, \nGermania\n, \nCroația\n, \nItalia\n, \nSpania\n, vor fi premiați cu \nTrofeul Excelenței\n în cadrul evenimentului organizat la 26 noiembrie 2022, în incinta Hotelului Wellington & Spa Madrid și care va marca totodată \nZiua Națională a României\n.\n\n\nEvenimentul decernării premiilor va fi moderat de \nMihaela Tatu\n, cunoscut realizator și moderator de emisiuni de televiziune din România!\n\n\nIntrarea se va face numai pe bază de invitație!\n\n\nEdiția a III-a (2020-2022) a galei de excelență va premia, la secțiunea Diplomat de carieră, șase diplomați, care pe parcursul celor 12 ani de existență a publicației „Occidentul Românesc” s-au implicat cu profesionalism în comunitățile românești din Regatul Spaniei, au participat la evenimentele organizate de organizația „El Occidente Rumano”, au recunoscut și apreciat eforturile și dăruirea cu care echipa editorială a acestei publicații a susținut „pro bono” fiecare ediție tipărită timp de peste un deceniu de activitate neîntreruptă, cu articole de interes în diverse domenii, destinate comunității de români din Spania.\n\n\nDorim să mulțumim, și pe această cale, Departamentului pentru Românii de Pretutindeni pentru implicarea sa financiară în acest proiect cultural ajuns la cea de-a treia ediție.\n\n\nOrganizația non-profit \nEl Occidente Rumano \n– Regatul Spaniei\n\n\n26 octombrie 2022",
        "author": null,
        "date": "2022-11-09T00:39:21+02:00",
        "category": "Cultură",
        "url": "https://occidentul-romanesc.com/gala-excelentei-romanesti-din-afara-granitelor-editia-a-iii-a-2020-2022/",
        "region": "Spania"
    },
    {
        "title": "Promovare eveniment (2) – Gala excelenței românești din afara granițelor, ediția a III-a (2020-2022)",
        "content": "Promovare eveniment\n\n\nComunicat de presă nr. 2/ 01 Noiembrie 2022\n\n\nCampania \n„Noi susținem Excelența!”,\n lansată de organizația non-profit \n„El Occidente Rumano”\n, în ianuarie 2015, organizație care editează de peste 12 ani ziarul „Occidentul Românesc”, și-a propus să promoveze, printr-o acțiune privată, românii din străinătate, care, prin pasiune și dăruire, fac performanță în țările lor de adopție și aduc un plus de valoare imaginii României și implicit nouă, imigranților români răspândiți prin lume.\n\n\nÎn acest context, în perioada \n25 – 27 noiembrie 2022\n, în incinta \nHotelului Wellington\n din \nMadrid\n, se va desfășura cea de-a treia ediție a galei de excelență a românilor din afara granițelor țării.\n\n\nÎn cadrul evenimentului, \n58 \nde\n români fabuloși\n din \n176\n nominalizați, care s-au stabilit în diverse colțuri ale lumii, precum: \nAustralia\n, \nSUA\n, \nCanada\n, \nFinlanda\n, \nAnglia\n, \nBelgia\n, \nFranța\n, \nCehia\n, \nAustria\n, \nElveția\n, \nOlanda\n, \nGermania\n, \nCroația\n, \nItalia \nși \nSpania\n, vor fi premiați cu \nTrofeul Excelenței Românești\n în cadrul acestui eveniment care va marca totodată \nZiua Națională a României\n.\n\n\nDacă primele două ediții, care s-au desfășurat pe Coasta Albă (Costa Blanca) a Spaniei, au fost organizate din surse proprii și sponsorizări, evenimente despre care se poate citi accesând următorul link: \nhttp://occidentul-romanesc.com/occidentul-romanesc-lanseaza-o-campanie-de-promovare-a-valorilor-romanesti-din-strainatate/\n, cea de-a treia ediție a galei excelenței românești din afara granițelor, va fi sprijinită financiar și de către \nDepartamentul pentru Românii de Pretutindeni\n (DRP).\n\n\n\n\nhttp://occidentul-romanesc.com/wp-content/uploads/2022/10/Gala_exelentei_audio_complet.mp3\n\n\nOrganizația non-profit „El Occidente Rumano” din Regatul Spaniei, care editează de peste 12 ani, fără întrerupere, ziarul „Occidentul Românesc”, a lansat la 26 octombrie 2022, campania de promovare pentru cea de-a treia ediție a galei de excelență a românilor din afara granițelor țării.\n\n\nEvenimentul decernării premiilor\n va fi moderat de \nMihaela Tatu\n, cunoscut realizator și moderator de emisiuni de televiziune din România!\n\n\nhttp://occidentul-romanesc.com/wp-content/uploads/2022/10/Salutul-lui-Arnold-Schwarzenegger.wav\n\n\nIntrarea se va face numai pe bază de invitație!\n\n\nEdiția a III-a (2020-2022)\n a galei de excelență va premia, la secțiunea \nDiplomat de carieră\n, șase diplomați, care pe parcursul celor 12 ani de existență a publicației „Occidentul Românesc” s-au implicat cu profesionalism în comunitățile românești din Regatul Spaniei, au participat la evenimentele organizate de „El Occidente Rumano”, au recunoscut și apreciat eforturile și dăruirea cu care echipa editorială a acestei publicații a susținut „pro bono” fiecare ediție tipărită timp de peste un deceniu de activitate neîntreruptă, cu articole de interes în diverse domenii, destinate comunității de români din Spania.\n\n\nDorim să mulțumim, și pe această cale, Departamentului pentru Românii de Pretutindeni pentru implicarea sa financiară în acest proiect cultural ajuns la cea de-a treia ediție.\n\n\nOrganizația non-profit \nEl Occidente Rumano\n – Regatul Spaniei\n\n01 Noiembrie 2022",
        "author": null,
        "date": "2022-11-22T16:35:52+02:00",
        "category": "Cultură",
        "url": "https://occidentul-romanesc.com/gala-excelentei-romanesti-din-afara-granitelor/",
        "region": "Spania"
    },
    {
        "title": "Garda civilă spaniolă dezmembrează o organizație dedicată traficului de ființe umane în scopul exploatării prin muncă",
        "content": "Poliția spaniolă a destructurat o rețea de români care exploata imigranți clandestini în ferme din Spania, unde aceștia duceau o adevărată viață de sclavi. Majoritatea erau marocani, dar printre victime erau și români, moldoveni, ucraineni, precum și cetățeni din state din Africa de Nord și Africa Subsahariană.\n\n\nAcești imigranți erau „vânduți” fermierilor spanioli, iar traficanții obțineau cam \n30.000 de euro pe lună\n din exploatarea lor.\n\n\nÎndată ce ajungeau în Spania, imigranților li se luau actele de identitate și erau cazați în condiții inumane, sub strictă supraveghere. Nu aveau voie să ia legătura cu străini și nici să iasă din cocioabele lor. Erau obligați să lucreze ore multe și epuizante pe câmp, primind doar câțiva euro, cât pentru a supraviețui. Cei care voiau să renunțe nu-și mai puteau recupera actele de identitate, ba chiar erau amenințați cu moartea dacă ar fi încercat să contacteze poliția, scrie digi24.\n\n\nMai mult, a relevat ancheta, cu ajutorul actelor de identitate luate de la imigranți, traficanții înființau societăți fictive pentru a-și transfera banii negri către România. Organizația dispunea chiar de un birou de consiliere locală, la Sevilla, care facilita toate procedurile, în special cele prin care falsifica documentele pentru a justifica transferurile de bani.\n\n\nGarda Civilă spaniolă\n a făcut percheziții la trei adrese domiciliare și la un birou. A confiscat documente, care confirmau implicarea acestei rețele în exploatarea imigranților, în complicitate cu o altă rețea de imigrație clandestină, condusă de un român, dar și cu alte rețele de traficanți de ființe umane. Era o afacere la scară internațională, au subliniat polițiștii spanioli.\n\n\nActivitățile ilegale și inumane ale acestei rețele clandestine, desfășurate la Vega del Guadalquivir, au prosperat odată cu pandemia și nevoia presantă a femierilor spanioli pentru mână de lucru din străinătate.\n\n\nFoto: guardiacivil.es/",
        "author": null,
        "date": "2020-10-25T09:34:27+02:00",
        "category": "Spania",
        "url": "https://occidentul-romanesc.com/garda-civila-spaniola-dezmembreaza-o-organizatie-dedicata-traficului-de-fiinte-umane-in-scopul-exploatarii-prin-munca/",
        "region": "Spania"
    },
    {
        "title": "Gaudí și modernismul spaniol",
        "content": "Știu, este fără îndoială un sacrilegiu atât pentru români, cât și, desigur, pentru spanioli, să criticăm fabuloasa destinație turistică \nBarcelona\n și obiectivul ei de atracție cel mai renumit, impresionanta \nSagrada Familia\n. De aceea nici nu voi face aceasta, dar, cu voia dumneavoastră, nu pot să nu zugrăvesc dezamăgirea pe care mi-a provocat-o cea mai recentă vizită în orașul-capitală a Cataloniei.\n\n\nNu este vina metropolei că e călcată în picioare de tot mai mulți vizitatori care o străbat în viteză, de parcă ar bifa pe o hartă imaginară niște coordonate fixe de pe mapamond. Nu, nu este vina Barcelonei că devine din ce în ce mai mult o înșiruire de străzi punctate de magazine de suveniruri Made in China și restaurante cu meniuri la minut, străzi pe care din ce în ce mai rar se mai aude limba locurilor. Și da, ar fi bine dacă oferta de produse dubioase s-ar rezuma doar la spațiile rezervate negoțului, neasaltând trecătorul în plină stradă. Dar ce te faci când, în plină Rambla, la numai doi pași de un polițist impasibil, un tânăr întreprinzător ți se bagă în suflet, întinzându-ți un pachețel minuscul cu etnobotanice, în timp ce-ți recită în față, mașinal, mantra „coffee shop, marijuana, cannabis?”\n\n\n„Ei, și tu acuma, te faci că nu-l observi și îți vezi de drum”, o să-mi răspundeți. Perfect de acord, dar mirajul tot spulberat rămâne. Iar cel târziu la adulmecarea mirosurilor fetide din înțesata hală de „trufandale” \nLa Boqueria\n, te întristezi definitiv. Treci apoi ca-n transă prin vârtejul ușii batante a magazinului de îmbrăcăminte cu prețuri derizorii, care te soarbe pe-o parte și te scuipă pe cealaltă (neapărat așa, și nu invers, strigă paznicul la tine). Ajuns din nou afară, înoți prin mulțime, înregistrând vag fațadele caselor proiectate de Antonio Gaudí, până ajungi la Sagrada Familia, unde nimerești într-o îngrămădeală și mai mare.\n\n\n\n\nLa gard, toată lumea își face fotografii cu telefonul mobil. Stop-cadrul obligatoriu pe care mi-l fac și eu mă prezintă între o familie cu un copil în cărucior și un artist stradal care dansează pe muzica unui acordeon suspect de românesc. Doar „fericiții” care și-au cumpărat din timp biletul în internet, la prețuri începând cu 30 de Euro, au voie să stea o oră la coadă, ca să-și ridice tichetele. Și încă o dată o jumătate de oră până intră în templu, în grupuri eșalonate.\n\n\nLa întoarcere cotești prin romanticul \nbarrio gotico\n, fericit că prin preajma bisericilor și palatului episcopal lumea pare mai tăcută, evlavioasă. Un jandarm stingher stă de pază în fața Palatului Guvernului Catalan, măturând din priviri plictisite steagurile și lozincile separatiștilor atârnate de pe la balcoanele de primprejur. Un cetățean de vârstă medie se postează  în fața lui și începe să strige din rărunchi nume de politicieni, pe care le completează invariabil la final cu o sudalmă. Cutare: Ptiu! Cutărescu: Ptiu! Cutărică: ptiu! etc… Jandarmul se uită la el ca prin sticlă. Oameni trec pe lângă ei nepăsători. Unii se opresc scurt, fac o fotografie și pleacă mai departe.\n\n\nVizavi, într-un restaurant cu autoservire și acces gratuit la internet, tineri așezați pe borduri își verifică mesajele pe telefon și tabletă. Un sfert de ceas se stă la coadă la toalete. O  iei spre Barceloneta. Tălpile frig, scândurile podului batant care se arcuiește spre port scârțâie periculos sub pașii trecătorilor ce taxează indiferent imitațiile de genți de marcă, și tricourile cu imprimeuri de sigle fotbalistice, expuse pe păturile comercianților ambulanți africani cu ochii în patru, nu care cumva să apară vreun controlor care i-ar amenda pentru comerț cu falsuri. Dacă intri în vorbă cu ei, nu mai scapi de insistențele de a te târgui cu voce cât mai sonoră. Te feliciți în gând că ai cumpărat deja suveniruri de la bazarul unui chinez din centru și apă de la chioșcul unui indian. Mărești pasul.\n\n\n\n\nPlimbi sticla de plastic din care ai băut apă până dai de un coș de gunoi care se revarsă pe trotuar. Cabina de teleferic, care transportă oameni spre vârful Montjuïc se clatină șăgalnic deasupra ta, de parcă te-ar îndemna să te duci și tu acolo, în vârful dealului, unde poate nu e atâta lume. Te duci, doar-doar mai scapi din aglomerație.\n\n\nMinune, dorința ți se împlinește! În jurul stadionului olimpic e liniște și pace. Prin zonele verzi dai de cu totul altă lume, oameni calmi, plimbându-se liniștiți sau făcând jogging relaxați. Aproape steril de curat, „satul” \nPoble Españyol\n, ansamblu de case construite în stilurile specifice provinciilor Spaniei, te întâmpină cam pustiu. N-are \nmuchedumbrea \n (\nnorodul\n) timp și bani (20 de Euro) ca să-și îngăduie intrarea în incinta perfect lustruită! Și chiar dacă se mai rătăcesc unii și pe aici, majoritatea preferă să interacționeze cu personajele virtuale din bestsellerul \nStăpânul Inelelor\n în pavilionul expozițional, decât să viziteze Muzeul de Artă Contemporană din incintă. Te trezești așadar față în față cu Picasso, Dalí și Miro, tu singur-singurel. Asta da! Parcă-ți mai vine inima la loc!\n\n\nDar tot amară rămâne concluzia, pe lungul drum de ieșire din oraș, când avalanșa de caroserii motorizate se prelinge exasperant de lent pe cele opt benzi mari și late (patru de dus și patru de întors) ale \nAvingudei Diagonal, \nlăsându-ți timp să admiri vitrinele magazinelor de lux, cu firme sonore, de designeri internaționali, pe care te așteptaseși să le vezi în centru, nu la margine de oraș. Simți milă pentru Barcelona cea frumoasă, acum îngropată sub grămada de kitch, și „mulsă” de turismul-ucigaș. \n„Unde ești tu Gaudí Doamne?!”\n îți vine să strigi.\n\n\n***\n\n\nȘi el mi-a răspuns, cred că m-a auzit! A doua zi, o voce interioară m-a îndemnat să vizitez orașul său natal, REUS. Acolo am simțit ce înseamnă modernism și de ce sunt catalanii așa de mândri de patria lor. Bătându-l cu pasul, am simțit în sfârșit cum bate inima catalanilor, am început să le înțeleg filozofia de popor harnic, demn și încăpățânat.\n\n\n\n\nE o minune că orașul Reus n-a fost încă descoperit de turismul de masă! Sper să rămână tot așa, neexploatat de publicul larg. Vizitându-l, m-a cuprins până și pe mine o  inexplicabilă mândrie, de parcă aș fi avut vreun aport personal la ridicarea acelui monument al bunului gust, plămădit din piatră. Poate că anonimatul său se datorează înțelepciunii edililor săi, care preferă să-l țină în secret (or ști ei de ce).\n\n\nNu e o întâmplare că arhitectul vestit Antoni Gaudí se trage tocmai de acolo. De fapt, o întreagă pleiadă de arhitecți premergători lui s-au luat la întrecere în REUS, aliniind pe străzi palat lângă palat, unul mai frumos decât altul. Fațadele SEMNATE de nume vestite de rangul arhitecților celor mai de soi ai Spaniei taie răsuflarea călătorului uimit. Centrul vechi este un parcurs muzeal în aer liber, clădirile semănând cu niște torturi de ciocolată și frișcă, încremenite parcă în timp. REUS este capitala prin definiție a arhitecturii moderniste!\n\n\nMuzeul interactiv dedicat celui mai renumit dintre artiștii săi, \nAntoni Gaudí i Cornet\n, este cea mai frumoasă reverență pe care un oraș o poate face unui fiu al său. Și asta în ciuda faptului că Gaudí însuși nu i-a lăsat moștenire niciun edificiu propriu. Nu pentru că n-ar fi vrut, ci pur și simplu n-a fost să fie.\n\n\nÎn muzeul Gaudí se poate studia și atinge fără niciun efort până și mozaicul hornului „rotund” de pe coama Sagradei Familia.\n Dacă fumul se înalță rotit, trebuie să-l ajutăm, dându-i o formă de elice coșului prin care iese,\n spunea Gaudí. Se poate observa astfel cum s-a ajuns la forma bizară a acoperișului vestitei biserici. Catedrală nu este, căci nu are arhiepiscop; doar o mică bazilică din interior a fost sfințită oficial în anul 2010 de către Papa Benedict al XVI-lea.\n\n\nÎntorcând practic cu susul în jos o instalație de „țurțuri” lăsați să  atârne în voia gravitației –  \nfunicularul\n lui Gaudí – obținem forma cupolelor bisericilor. O serie întreagă de aparate ingenioase, pe care vizitatorii sunt invitați să le manevreze fără teamă, deschid ochii și mintea, conectând-o în pași jucăuși la ideile geniale pe care arhitectul le-a avut atunci când a imitat natura în formele ei cele mai firești, curgătoare. Cu piloni rotunjiți și înclinați, aleea acoperită din parcul Güell, de exemplu, amintește de valurile Mării Mediterane, pe care arhitectul a iubit-o atât de mult. Prin toate mijloacele posibile, ocolește și evită formele standardizate, ordinea nefiresc de rigidă, inventată de om. Cupolele construite de el se arcuiesc asimetric, stâlpii sunt culcați, uneori însăși legile fizicii par a fi contrazise de elementele plasate în poziții aparent aleatoare. Gaudí apelează pe cât posibil la materialele existente la fața locului și, la fel cu natura, folosește din ele numai cantitatea minimă necesară.\n\n\n\n\nGaudí este încredințat că forma se naște din însăși structură. Trecând în repetate rânduri, sub diferite unghiuri un tub de ghips printr-un chenar triunghiular, creează o coloană elicoidală frapant de asemănătoare unui trunchi de palmier. Astfel de trucuri simple au stat la baza modelării „pădurii înfrunzite” din interiorul catedralei. Până și la păsări s-a gândit atunci când a lăsat deasupra unei porți o deschizătură circulară, ca să aibă și ele pe unde să intre în parc (\nPoarta Păsărilor\n).\n\n\nMirat de faptul că nimeni înaintea sa nu s-a simțit atras de ideea de a reda artistic frapanta simplitate a naturii, Gaudí acceptă provocarea de a fi el primul, considerându-se chiar obligat să o facă, pentru a o transmite mai departe, lăsând-o moștenire posterității. Este convins că \noriginalitatea constă în întoarcerea la origine\n.\n\n\nNatura și Creatorul sunt privite ca unul și același lucru. Gaudí își extrage forța și motivația din aceste două entități, cărora li se subordonează smerit. Este convins că omul nu poate inventa nimic nou, el doar alege și adaptează ceea ce era deja manifest, la îndemâna sa de când lumea. \nDe mii de ani, muștele zboară; noi oamenii n-am construit până la ora aceasta decât aeroplane\n, spune el.\n\n\nÎn 2026, la aniversarea centenarului morții arhitectului, când va fi gata, Sagrada Familia va deveni cel mai înalt templu al lumii, măsurând o sută șaptezeci de metri. La fel ca în cazul oricărei catedrale din Evul Mediu care se respectă, și construcția ei se va fi întins până atunci peste mai multe generații. Și da, este adevărat că va fi finalizată lucrarea, nu se va mai amâna la nesfârșit inaugurarea, pentru că tehnicile informatice moderne fac acum posibilă punerea în practică a proiectului care altfel s-ar fi întins peste încă un secol…\n\n\nÎncă un amănunt demn de luat în seamă: nici un singur cent din construcție nu provine din finanțări oficiale, toți banii investiți în acest proiect sunt donații private. Tocmai de aceea, un spațiu aparte al expoziției este rezervat industriașilor, care au sprijinit și încurajat talentul lui Gaudí. Fără nestrămutatul său mecena, industriașul \nEusebi Güell\n, cel care a finanțat de exemplu și minunatul parc care-i poartă numele, Gaudí, fiu de făurari de cazane la a treia generație, ar fi putut trece neobservat prin lumea aceasta. Cum bine spunea un profesor de-al său la absolvirea școlii de arte: \nnu știm dacă i-am dat diploma unui nebun sau unui geniu\n.\n\n\nOriginal este și modul în care își alegea artistul modelele pentru personajele din grupurile statuare. Prefera oameni obișnuiți, din vecini, pe care și îi posta pe un piedestal înconjurat de oglinzi, ca să-i poată imortaliza din toate părțile într-o singură fotografie. Astfel, Fecioara Maria prinde chipul și asemănarea unei adolescente din oraș, iar Pilat din Pont este copia unui ospătar simpatic, care avea ca expresie favorită jocul de cuvinte „No te lies Gutiérres” (în trad. aprox. \nnu te păcăli amice \nsau, mai spumos, \nFără frică măi Popică\n).\n\n\nLa maturitate, întrebat fiind dacă există vreun lucru pe care îl regretă, Antoni Gaudí a mărturisit că își reproșează frecventele stări de indispoziție morocănoasă, datorate concentrării asupra muncii care îl absorbea. Și-ar fi dorit să guste mai des din bucuria propriilor reușite. Dar tot el recunoștea că, fără seriozitate și disciplină, nu ar fi putut crea ceva atât de complex.\n\n\nA murit subit și stupid, lovit de un tramvai în Barcelona, în plină etapă creatoare. Nu se știe câte idei a luat cu el pe lumea cealaltă. Bărbatului tăcut, îmbrăcat mereu în costume sobre, în culori cernite, care trecea zilnic pe străzile orașului, îndreptându-se în pas măsurat spre șantierele construcțiilor care se ridicau sub îndrumarea sa, catalanii îi duc dorul.\n\n\nHistorismus, Sezession, Art-Nouveau, Art Deco, Belle Èpoque toate sunt denumiri ale unuia și aceluiași curent, care a inundat arta Europei la sfârșitul secolului al XIX-lea, respectiv începutul secolului XX, prin forme unduitoare și culori puternice, predispunând la romantism. Gaudí a fost doar unul dintre exponenții săi, dar unul de seamă. Reus, orașul său natal demonstrează ce înseamnă dragostea pentru frumos. Dacă vi se întâmplă să mergeți cândva la Barcelona, vizitați neapărat… Reus.\n\n\nFrumusețea este reflecția adevărului, iar strălucirea ei ne cucerește pe toți; de aceea arta are un caracter universal (Antoni Gaudí i Cornet)\n\n\nAutor: \nGabriela Căluțiu Sonnenberg \n(Benissa-Spania)\n\n\nFotografii: \nFreepik\n\n\nArtiol publicat în \nediția tipărită, Occidentul Românesc a lunii august 2023\n.\n\n\nNota Redacției:\n\n\n\n\n \n\n\n \n\n\n \n\n\n \n\n\n \n\n\n \n\n\n \n\n\n \n\n\nGabriela Căluțiu Sonnenberg\n este economist, scriitor și jurnalist, promotor de cultură, traducător. A absolvit Academia de Studii Economice din București cu titlul de doctor în anul 2000. Distinsă cu numeroase premii pentru activitatea literară și pentru promovarea culturii române în străinătate, scrie în limbile română, germană și spaniolă pentru diverse publicații din Europa, Australia, America și Asia. Este afiliată Uniunii Ziariștilor Profesioniști din România și Asociației Jurnaliștilor de Turism din România. Cea mai recentă carte apărută: „Vine Seninul”, vol. II, proză scurtă (Ed. Itaca, Dublin 2022). \nScrie la „\nOccidentul Românesc\n” din anul 2011!",
        "author": null,
        "date": "2023-08-16T09:45:50+02:00",
        "category": "Articole",
        "url": "https://occidentul-romanesc.com/gaudi-si-modernismul-spaniol/",
        "region": "Spania"
    },
    {
        "title": "Global Ports, singurul candidat la concesionarea terminalelor de croazieră din Las Palmas",
        "content": "Global Ports Canary Islands, o alianță comercială formată din Global Ports Holding (GPH), cel mai mare operator de porturi de croazieră din lume, și compania canariană Sepcan (Canarian Port Services), a fost singurul candidat la licitația pentru construcția și funcționarea noilor terminale de croazieră din porturile provinciei Las Palmas (Gran Canaria, Fuerteventura și Lanzarote), după excluderea celui de-al doilea concurent, Las Palmas Cruise Terminal, o societate mixtă formată de agenția spaniolă Pérez y Cía, și filiala spaniolă a companiei Agunsa din Chile, America de Sud, scrie tourinews.es.\n\n\nLicitația convocată de Autoritatea Portuară din Las Palmas în decembrie 2020 ajunge la ultima sa etapă, după excluderea automată și irevocabilă a terminalului de croazieră Las Palmas pentru că a inclus oferta economică în documentația administrativă necesară pentru procesul de faliment.\n\n\nPrin urmare, singurul candidat este Global Ports Insulele Canare, care trebuie să aștepte verificarea documentației furnizate pentru licitație. Întrunirea consiliului de administrație al licitației este programată pentru luna noiembrie, anul viitor și va stabili atribuirea finală a construcției și exploatării a trei noi terminale de croazieră în porturile Las Palmas (Gran Canaria), Puerto del Rosario (Fuerteventura) și Arrecife (Lanzarote) în regim de concesiune a domeniului public, relatează CanaryPorts.\n\n\nSe estimează că investiția care va fi făcută de grupul concesionar va fi cuprinsă între 20 și 25 de milioane de euro, cu scopul construirii a trei noi terminale eco-durabile cu un design care, în plus, le va transforma în spații atractive și polivalente pentru a avea o utilizare complementară în lunile fără activitate.\n\n\nGlobal Ports Holdings (GPH) este cel mai mare operator de porturi de croazieră din lume, cu 19 terminale în 13 țări. Printre altele, administrează facilitățile din Barcelona, ​​Havana (Cuba), Barbados (Caraibe) sau Ha Long (Vietnam).\n\n\nA consemnat: Mircea Fluieraș – OR\n\n\nFoto: ibemar.net",
        "author": null,
        "date": "2021-09-05T15:28:47+02:00",
        "category": "Spania",
        "url": "https://occidentul-romanesc.com/global-ports-singurul-candidat-la-concesionarea-terminalelor-de-croaziera-din-las-palmas/",
        "region": "Spania"
    },
    {
        "title": "Glovo renunță la modelul fals de colaborare pe cont propriu în Spania și adoptă un sistem contractual pentru toți curierii săi",
        "content": "Compania Glovo\n a anunțat renunțarea la modelul de colaborare bazat pe „falsul sistem de freelancing” în Spania, în urma căruia a acumulat sancțiuni de milioane de euro și datorii către sistemul de asigurări sociale. Decizia vine cu o zi înainte de audierea CEO-ului companiei, Oscar Pierre, în fața instanței, fiind acuzat de încălcări ale drepturilor lucrătorilor.\n\n\nÎncepând de acum, Glovo va implementa un model de colaborare 100% contractual, oferind contracte de muncă standard pentru curierii săi, eliminând utilizarea contractelor independente. Conform Ministerului Muncii, această schimbare va regulariza situația a aproximativ 60.000 de persoane care au lucrat pentru Glovo din 2021 până în prezent, fiind „cea mai mare mișcare de afiliere din istoria Spaniei”, potrivit vicepreședintei Yolanda Díaz. În prezent, Glovo operează cu aproximativ 15.000 de curieri în întreaga țară.\n\n\n„Această decizie reprezintă un angajament ferm al Glovo față de Spania și față de dezvoltarea economiei digitale,” a precizat compania într-un comunicat de presă. Schimbarea va fi implementată în toate cele peste 900 de orașe unde Glovo este activă și va include toate sectoarele aplicației. Compania a subliniat că serviciile vor continua fără întreruperi, păstrând timpii rapizi de livrare și disponibilitatea curierilor.\n\n\nDe asemenea, Glovo a anunțat inițierea unui dialog cu partenerii sociali pentru a asigura un proces transparent și consensual de implementare a schimbărilor.\n\n\nImpact financiar semnificativ\n\nProprietarul Glovo, grupul Delivery Hero, estimează că tranziția la noul model va genera un impact de aproximativ 100 de milioane de euro asupra EBITDA ajustat pentru anul fiscal 2025. Totodată, compania a majorat provizioanele pentru amenzi și datorii sociale, estimând acum o valoare între 440 și 770 de milioane de euro.\n\n\nConcurență neloială și critici\n\nÎn paralel, Glovo se confruntă cu o acțiune în justiție intentată de Just Eat, care acuză concurență neloială și solicită despăgubiri de 295 de milioane de euro. Just Eat argumentează că, respectând legislația și angajând curieri prin contracte directe, a fost dezavantajată financiar față de Glovo, care a economisit peste 645 de milioane de euro prin utilizarea „falsului sistem de freelancing”.\n\n\nReacția autorităților\n\nVicepreședinta Yolanda Díaz a salutat decizia Glovo, subliniind că „nici o companie, indiferent de mărime sau influență, nu poate fi deasupra legii”. Totuși, Inspecția Muncii a raportat datorii semnificative ale Glovo către asigurările sociale, estimate la 267 de milioane de euro, la care se adaugă sancțiunile aplicate.\n\n\nDecizia Glovo marchează o schimbare majoră în sectorul livrărilor și reprezintă un pas important spre alinierea la legislația muncii din Spania, inclusiv la prevederile Legii Rider adoptate în 2021.\n\n\nA consemnat: Mircea Fluieraș – Occidentul Românesc\n\n\nSursă informații și foto: \nEl País",
        "author": null,
        "date": "2024-12-03T10:02:45+02:00",
        "category": "Spania",
        "url": "https://occidentul-romanesc.com/glovo-renunta-la-modelul-fals-de-colaborare-pe-cont-propriu-in-spania-si-adopta-un-sistem-contractual-pentru-toti-curierii-sai/",
        "region": "Spania"
    },
    {
        "title": "Graciliana Montelongo Amador: O voce singulară a literaturii și artei din Tenerife",
        "content": "Graciliana Montelongo Amador\n, una dintre cele mai distinse figuri culturale din Tenerife, Regatul Spaniei, este o personalitate complexă și talentată, recunoscută pentru contribuțiile sale în literatură și artă. Cunoscută nu doar ca scriitoare, ci și ca ilustratoare, pictoriță și manager cultural, Graciliana a devenit o influență majoră în peisajul cultural canarian, îmbogățind constant scena artistică locală.\n\n\nNăscută în 1962 în San Cristóbal de La Laguna, Tenerife, Graciliana a demonstrat încă din copilărie o pasiune pentru creativitate, fiind fascinată de poveștile bunicilor săi și de arta desenului. Această pasiune a continuat să se dezvolte de-a lungul anilor, fiind completată de studiile sale în vulcanologie, astronomie și patrimoniu istoric la \nUniversitatea din La Laguna\n. Mai târziu, ea a urmat cursuri de artă oferite de Fundația Caja Canarias și a participat la ateliere de scriere creativă, conduse de Ernesto Rodríguez Abad, cursuri care au fost esențiale pentru dezvoltarea sa ca scriitoare.\n\n\nGraciliana Montelongo\n a debutat în literatură cu volumul „Cimientos” în 2007, urmat de diverse lucrări, printre care „Cuentos del Vino” și „La leyenda de la escritora de haikus” în 2012. Cel mai recent succes al său este „Restos de un Rosario”, o colecție de povestiri de groază și mister, care explorează teme întunecate și captivante, reflectând o parte semnificativă a talentului său narativ.\n\n\nLansarea cărții „Rămășițele unui Rozariu” – „Restos de un Rosario”  \n\n\nGraciliana Montelongo Amador\n a lansat \njoi, 16 mai\n, a.c., în incinta Bibliotecii din TEA, \nSanta Cruz de Tenerife\n, noua sa carte intitulată \n„Restos de un Rosario”\n. Aceasta este o colecție de 13 povestiri de mister și groază, inspirate atât din poveștile auzite de la bunicii săi, cât și din experiențele trăite la Festivalul Internațional al Povestirii de la Los Silos.\n\n\n\n\nEvenimentul s-a desfășurat în \nTEA (Tenerife Espacio de las Artes)\n, un centru cultural contemporan situat în centrul orașului Santa Cruz de Tenerife. Clădirea, rezultatul colaborării dintre arhitecții elvețieni Jacques Herzog și Pierre de Meuron, și arhitectul canar Virgilio Gutiérrez, a oferit un cadru perfect pentru eveniment. Atmosfera unică a acestui loc iconic a adăugat o notă specială serii, subliniind importanța momentului pentru comunitatea culturală locală.\n\n\n\n\nCartea „Restos de un Rosario” aduce în prim-plan 13 povestiri de mister și groază, fiecare cu propriul său farmec și poveste unică. Inspirate atât din poveștile auzite de la bunicii săi, cât și din experiențe legate de Festivalul Internațional al Povestirii de la Los Silos, povestirile sunt plasate în diverse locații din \nInsulele Canare\n și nu numai. De exemplu, povestea care dă titlul volumului se petrece în \nLa Laguna\n, iar alte povestiri sunt situate în \nLos Llanos de Aridane\n, \nLos Realejos\n, \nPuerto de la Cruz\n și chiar între \nLa Orotava\n și \nNew York\n. Fiecare povestire este menită să înfricoșeze și să captiveze cititorul prin atmosferă și întorsături de situație.\n\n\nPe lângă scris, Graciliana este și o talentată ilustratoare și organizatoare de evenimente culturale. A fondat „Viera y Clavijo” Cultural Group și a colaborat cu reviste internaționale, precum Mnemósyne și Cartónletra. A participat la numeroase expoziții, inclusiv la Crítica fragmentada și la diverse proiecte dedicate marilor figuri literare și istorice. De asemenea, a fost organizatoarea mai multor expoziții multidisciplinare, printre care una dedicată Drago-ului la Conventul Santo Domingo de Guzmán din La Laguna.\n\n\n\n\nGraciliana Montelongo Amador\n a primit numeroase premii și distincții pentru contribuțiile sale la literatură și artă. A participat la întâlnirile anuale ale scriitorilor canarieni și este membră a Institutului de Studii Hispanice din Puerto de la Cruz. În 2013, a fost invitată la săptămâna poeziei din Barcelona, unde a prezentat lucrări despre haiku și a susținut ateliere tematice.\n\n\nTalentul său de a îmbina narativul cu arta vizuală și de a explora teme profunde și complexe o situează printre cele mai influente personalități culturale ale vremurilor noastre. Prin lucrările sale literare și artistice, \nGraciliana Montelongo Amador\n continuă să fie o forță creativă și inovatoare în Tenerife, îmbogățind cultura locală și internațională. Cartea \n„Restos de un Rosario”\n nu este doar o adăugire la vasta sa operă, ci și o mărturie a abilității sale de a captiva și inspira cititorii prin povești fascinante și memorabile.\n\n\nArticol realizat de: Kasandra Kalmann Năsăudean\n\n\nFotografii: Occidentul Românesc",
        "author": null,
        "date": "2024-05-17T15:14:33+02:00",
        "category": "Articole",
        "url": "https://occidentul-romanesc.com/graciliana-montelongo-amador-o-voce-singulara-a-literaturii-si-artei-din-tenerife/",
        "region": "Spania"
    },
    {
        "title": "Gran Canaria primește primul grup de turiști olandezi din „călătoria pilot” organizată de TUI Nederland",
        "content": "În această după-amiază, Gran Canaria va primi 177 de turiști olandezi care participă la „călătoria pilot” organizată de TUI Nederland și de compania aeriană Corendon.\n\n\nObiectivul acestei inițiative este de a demonstra că protocoalele sanitare funcționează în practică și că este posibil să călătoriți în străinătate în condiții de siguranță și calm în această vară, confirmă Arjan Kers, directorul general al operatorului de turism.\n\n\n180 de pasageri – 90 pentru fiecare dintre companii – au fost selectați din peste 68.000 de persoane înregistrate – peste 45.000 s-au înscris în primele 2 ore. Trei dintre ei nu au putut călători în această dimineață de la Aeroportul Schiphol-Amsterdam, deoarece au avut rezultate pozitive la testul obligatoriu PCR. Kers a declarat pentru Tourinews că acest aspect este „corect, deoarece a fost detectat înainte de plecare” și subliniază că acesta este obiectivul testelor.\n\n\nA consemnat: Mircea Fluieraș\n\n\nFoto: Tourinews",
        "author": null,
        "date": "2021-05-04T11:53:16+02:00",
        "category": "Spania",
        "url": "https://occidentul-romanesc.com/gran-canaria-primeste-primul-grup-de-turisti/",
        "region": "Spania"
    },
    {
        "title": "Grevă la Ryanair, Regatul Spaniei, în perioada 24 – 30 iunie",
        "content": "Ministerul Afacerilor Externe\n informează cetățenii români care se află, tranzitează sau doresc să călătorească înspre și dinspre Regatul Spaniei, pe cale aeriană, că mai multe organizații sindicale au anunțat o grevă a însoțitorilor de zbor ai companiei aeriene \nRYANAIR\n în zilele de \n24, 25, 26, 30 iunie\n, precum și în perioada \n1 – 2 iulie 2022,\n pe toate intervalele orare, la cele 10 baze situate în \nMadrid\n, \nMálaga\n, \nBarcelona\n, \nAlicante\n, \nSevilla\n, \nPalma de Mallorca\n, \nValencia\n, \nGirona\n, \nSantiago de Compostela\n și \nIbiza\n. În acest context, pot exista blocaje majore ale curselor aeriene operate de compania vizată.\n\n\nÎn vederea prevenirii unor situaţii neplăcute pe durata călătoriei în străinătate, Ministerul Afacerilor Externe recomandă cetăţenilor români interesaţi, să se informeze din timp cu privire la situația zborurilor contractate, consultând pagina web și/sau contactând direct operatorul de zbor.\n\n\nMai multe detalii \nAICI\n!\n\n\nComunicat: Ambasada României în Regatul Spaniei\n\n\nFoto: elconfidencial.com/",
        "author": null,
        "date": "2022-06-22T10:33:48+02:00",
        "category": "Spania",
        "url": "https://occidentul-romanesc.com/greva-a-insotitorilor-de-zbor-in-regatul-spaniei/",
        "region": "Spania"
    },
    {
        "title": "Grupul Patrioskas dezvăluie un spectacol muzical deosebit la Casa Vieja din Albacete pe 2 septembrie",
        "content": "Grupul muzical Patrioskas\n se pregătește să aducă o experiență muzicală inovatoare și captivantă publicului său într-un spectacol ce va avea loc pe data de \n2 septembrie 2023\n, în celebra locație \nLa Casa Vieja din Albacete\n (C/ Blasco Ibañez, 46, Albacete, Spania). Cu o abordare fresh și creativă, evenimentul promite să fie unul memorabil, redefinind limitele muzicale prin colaborări surprinzătoare cu artiști de excepție și explorând sunete balcanice și mediteraneene.\n\n\nGrupul Patrioskas a dezvăluit că acest spectacol va fi cu adevărat de neuitat datorită fuziunii inedite a sunetelor balcanice și mediteraneene, aduse într-un context modern și captivant. Astfel, publicul va fi transportat printr-un periplu muzical ce îmbină tradiția cu inovația, într-o manieră ce va stârni emoții și va crea amintiri de durată.\n\n\nColaborările cu artiști surpriză aduc o notă de anticipație și entuziasm, deschizând porțile către noutăți muzicale, care cu siguranță vor uimi și încânta audiența. Fiecare artist invitat aduce propriul său stil și influențe, contribuind astfel la o diversitate sonoră remarcabilă.\n\n\nPentru a fi la curent cu toate noutățile legate de acest eveniment excepțional, vă încurajăm să urmăriți Grupul Patrioskas pe rețelele lor de socializare. Acolo veți găsi informații despre artiștii invitați, pregătirile pentru spectacol și alte detalii importante ce vă vor face să așteptați cu nerăbdare această seară muzicală deosebită.\n\n\nDespre Grupul Patrioskas\n\nGrupul Patrioskas este cunoscut pentru abordarea lor inovatoare în muzică, reușind mereu să surprindă și să cucerească publicul prin sunetele lor captivante. Prin fuziunea de genuri și explorarea unor arome muzicale variate, Grupul Patrioskas și-a câștigat un loc special în inimile iubitorilor de muzică din toate colțurile.\n\n\nPentru mai multe informații și pentru a fi la curent cu toate detaliile despre eveniment, urmăriți Grupul Patrioskas pe rețelele de socializare:\n\n\nhttps://instagram.com/patrioskas?igshid=OGQ5ZDc2ODk2ZA==\n\n\nhttps://www.facebook.com/patrioskascancionesdeleste\n\n\nhttps://www.facebook.com/lacasaviejaalbacete\n\n\nA consemnat: Occidentul Românesc\n\n\nFoto: Grupul Patrioskas\n\n\n***\n\n\nGrupul Patrioskas revela un espectáculo musical excepcional en La Casa Vieja en Albacete el 2 de septiembre\n\n\nEl grupo musical Patrioskas se prepara para ofrecer una experiencia musical innovadora y cautivadora a su público en un espectáculo que tendrá lugar el \n2 de septiembre\n en el icónico lugar \nLa Casa Vieja en Albacete\n. Con un enfoque fresco y creativo, el evento promete ser memorable, redefiniendo los límites de la música a través de colaboraciones sorprendentes con artistas excepcionales y explorando los sonidos balcánicos y mediterráneos.\n\n\nEl Grupo Patrioskas\n ha revelado que este espectáculo será verdaderamente inolvidable debido a la fusión única de los sonidos balcánicos y mediterráneos, llevados a un contexto moderno y cautivador. De esta manera, el público será transportado en un viaje musical que combina tradición e innovación, de una manera que despertará emociones y creará recuerdos duraderos.\n\n\nLas colaboraciones con artistas sorpresa agregan un elemento de anticipación y entusiasmo, abriendo las puertas a sorpresas musicales que seguramente asombrarán y deleitarán a la audiencia. Cada artista invitado aporta su propio estilo e influencias, contribuyendo así a una notable diversidad sonora.\n\n\nPara mantenerse al tanto de todas las novedades relacionadas con este evento excepcional, les recomendamos seguir a Grupul Patrioskas en sus redes sociales. Allí encontrarán información sobre los artistas invitados, los preparativos para el espectáculo y otros detalles intrigantes que los harán esperar ansiosamente esta noche musical especial.\n\n\nAcerca de Grupul Patrioskas\n\nEl Grupo Patrioskas es conocido por su enfoque innovador en la música, siempre logrando sorprender y cautivar al público con sus cautivadores sonidos. A través de la fusión de géneros y la exploración de diversas influencias musicales, el Grupo Patrioskas ha ganado un lugar especial en el corazón de los amantes de la música de todas partes.\n\n\nPara obtener más información y mantenerse al tanto de todos los detalles sobre el evento, sigan al Grupo Patrioskas en sus redes sociales.",
        "author": null,
        "date": "2023-08-18T15:04:29+02:00",
        "category": "Cultură",
        "url": "https://occidentul-romanesc.com/grupul-patrioskas-dezvaluie-un-spectacol-muzical-deosebit-la-casa-vieja-din-albacete-pe-2-septembrie/",
        "region": "Spania"
    },
    {
        "title": "Guvernul Catalan adoptă decret de urgență pentru reglementarea chiriilor sezoniere",
        "content": "Miercuri, 24 aprilie\n a.c., \nGuvernul Catalan\n a aprobat un decret-lege de urgență pentru a reglementa chiriile sezoniere și pentru a preveni utilizarea locuințelor în scopuri care evită reglementarea prețurilor în zonele cu piață tensionată. Decretul, care va intra în vigoare în următoarele zile, va trebui ratificat politic într-o lună. Această măsură este o inițiativă esențială pentru a aduce un echilibru în piața locuințelor din Catalonia și pentru a proteja drepturile chiriașilor.\n\n\nNoul decret modifică legislația catalană privind locuințele și depozitele și prevede amenzi considerabile pentru proprietarii care nu respectă reglementările, cu sume cuprinse între 3.000 și 90.000 de euro. Această mișcare legislativă vine ca răspuns la creșterea alarmantă a chiriilor în ultimul deceniu, în special în anul 2023, când prețurile chiriilor au crescut cu 10% doar în Catalonia.\n\n\nMinistrul Teritoriului, Ester Capella afirmă că acest decret este vital pentru a corecta golurile din legea spaniolă a locuințelor, care au permis o creștere explozivă a ofertei de închirieri sezoniere pentru a evita reglementările. Obiectivul de a asigura accesul la locuințe adecvate și la prețuri corecte pentru toți cetățenii Cataloniei este fundamental pentru guvern.\n\n\nO parte crucială a regulamentului este definirea clară a închirierii sezoniere, care se referă exclusiv la utilizarea turistică sau de agrement. În plus, închirierea pentru motive precum studiile sau munca va fi considerată închiriere permanentă și va fi supusă reglementărilor legii spaniole.\n\n\nReacțiile la adoptarea acestui decret au fost diverse. Uniunea Locatarilor a salutat cu entuziasm măsura, subliniind că este esențială pentru a preveni fraudarea reglementărilor chiriilor. În schimb, sectorul imobiliar și portalurile de internet au criticat vehement decizia, susținând că acesta va crea incertitudine juridică și va afecta oferta de locuințe.\n\n\nGuvernul Catalan asigură că acest decret este o mișcare necesară pentru a proteja drepturile locatarilor și pentru a restabili echilibrul în piața locuințelor din Catalonia. Va continua să lucreze în direcția asigurării unui acces la locuințe adecvate și la prețuri juste pentru toți cetățenii săi.\n\n\nA consemnat: Mircea Fluieraș – Occidentul Românesc\n\n\nInformații și foto: El País",
        "author": null,
        "date": "2024-04-25T16:17:30+02:00",
        "category": "Spania",
        "url": "https://occidentul-romanesc.com/guvernul-catalan-adopta-decret-de-urgenta/",
        "region": "Spania"
    },
    {
        "title": "Guvernul Spaniei analizează scurtarea săptămânii de lucru la patru zile",
        "content": "Conform declarației vicepremierului spaniol \nPablo Iglesias, \nGuvernul Spaniei analizează propunerea scurtării săptămânii de lucru la patru zile, pentru a spori bunăstarea lucrătorilor și a crește productivitatea, precizează RTVE.\n\n\nIdeea unei săptămâni de lucru mai scurte există de ani de zile în întreaga lume, dar a fost luată în considerare mult mai serios în contextul economic din acest an.\n\n\nFOTO: EFE",
        "author": null,
        "date": "2020-12-07T10:00:12+02:00",
        "category": "Spania",
        "url": "https://occidentul-romanesc.com/guvernul-spaniei-analizeaza-scurtarea-saptamanii-de-lucru-la-patru-zile/",
        "region": "Spania"
    },
    {
        "title": "Guvernul Spaniei anunță un nou pachet de ajutoare în valoare de 2,274 miliarde de euro pentru persoanele afectate de furtuna DANA",
        "content": "Guvernul Spaniei a anunțat miercuri, 27 noiembrie a.c., un nou pachet de ajutoare financiare, în valoare de 2,274 miliarde de euro, destinat sprijinirii persoanelor și comunităților afectate de furtuna DANA care a devastat provincia Valencia și alte zone din țară. Premierul Pedro Sánchez a prezentat această inițiativă în fața Congresului, subliniind că măsurile suplimentare, structurate în 60 de acțiuni, se vor alătura celor 110 măsuri deja implementate la începutul lunii, cu un buget de 14,373 miliarde de euro.\n\n\n„Mobilizăm un total de peste 16,6 miliarde de euro în cadrul primelor două faze ale Planului de Răspuns Imediat, Reconstrucție și Relansare,” a declarat Sánchez. Noul pachet se concentrează pe sprijinirea cetățenilor, a parcului auto și a sectorului productiv, oferind soluții rapide și eficiente.\n\n\nDetalii despre măsurile incluse în noul pachet:\n\n\n\n\n Sprijin pentru cetățeni și familii\n\n\n\n\n\n\nAjutoare extinse pentru decese și locuințe: Familiile victimelor pot beneficia de ajutoare de până la 72.000 de euro pentru deces, iar în cazurile de distrugere totală a locuinței, de până la 60.480 de euro.\n\n\nMaterial școlar: 19 milioane de euro vor fi alocate pentru înlocuirea cărților de studiu și a materialelor școlare pentru elevii din zonele afectate.\n\n\nSuport pentru angajați și independenți: Ajutorul pentru incapacitate temporară sau permanentă va fi extins până la 31 decembrie. De asemenea, prestarea pentru încetarea activității va include lucrătorii independenți aflați sub regimul „tarifei reduse”.\n\n\n\n\n\n\n Înlocuirea vehiculelor distruse\n\n\n\n\nUn buget de 465 milioane de euro este alocat pentru sprijinirea cetățenilor în achiziția de vehicule noi sau second-hand care să înlocuiască vehiculele avariate de furtună. Subvențiile vor fi de până la 10.000 de euro per vehicul, suplimentar despăgubirilor oferite de Consorțiul de Compensare a Asigurărilor.\n\n\n\n\n Sprijin pentru afaceri și reactivarea economiei locale\n\n\n\n\nFonduri pentru reparații și investiții: 1,2 miliarde de euro vor sprijini companiile industriale și turistice pentru a-și repara instalațiile și stocurile și pentru a face noi investiții.\n\n\nReactivarea comerțului local: O linie de 240 milioane de euro este destinată reparării și modernizării bunurilor comerciale afectate. Împrumuturi pentru tehnologie: Pachete de finanțare bonificate, totalizând 300 de milioane de euro, sunt destinate IMM-urilor pentru achiziția de echipamente și tehnologii de ultimă generație.\n\n\n\n\n Progresul plăților și solicitărilor\n\n\n\n\nPână în prezent, Guvernul a primit 273.600 de cereri pentru ajutoare, iar peste 60 de milioane de euro au fost deja plătite. Săptămâna viitoare, vor fi distribuite alte 160 de milioane de euro către gospodării, lucrători independenți și companii. „Depunem un efort uriaș pentru a accelera procesul și pentru a sprijini cât mai rapid comunitățile afectate,” a subliniat premierul.\n\n\nO abordare unitară pentru reconstruirea comunităților\n\n\nMăsurile anunțate de Guvern vin în sprijinul comunităților care au nevoie de resurse imediate și de sprijin logistic. „Acest plan reprezintă un răspuns complet și coordonat, menit să aducă stabilitate și să sprijine revenirea la normalitate,” a concluzionat Pedro Sánchez.\n\n\nA consemnat: Mircea Fluieraș – Occidentul Românesc\n\n\nSursă informații și foto: \nEl País",
        "author": null,
        "date": "2024-12-03T09:03:26+02:00",
        "category": "Spania",
        "url": "https://occidentul-romanesc.com/guvernul-spaniei-anunta-un-nou-pachet-de-ajutoare-in-valoare-de-2274-miliarde-de-euro-pentru-persoanele-afectate-de-furtuna-dana/",
        "region": "Spania"
    },
    {
        "title": "Guvernul Spaniei semnează un acord istoric pentru reducerea programului de lucru săptămânal la 37,5 ore",
        "content": "Guvernul Spaniei a semnat un acord cu sindicatele UGT și CCOO pentru reducerea programului săptămânal de lucru de la 40 la 37,5 ore, fără diminuarea salariilor. Măsura, considerată „istorică” de către Ministrul Muncii și vicepremierul Yolanda Díaz, necesită aprobarea Parlamentului pentru a deveni lege.\n\n\nUn pas important pentru drepturile angajaților\n\n\n„Astăzi, achităm o datorie față de muncitorii din Spania și față de noile generații care înțeleg că timpul personal nu este un lux, ci un drept fundamental”,\n a declarat Yolanda Díaz, lider al partidului de stânga Sumar. Potrivit acesteia, schimbarea va afecta aproximativ 12 milioane de angajați și va contribui la reducerea emisiilor de carbon, prin îmbunătățirea echilibrului între viața personală și cea profesională.\n\n\nNoua limită săptămânală va fi calculată pe baza unei medii anuale, iar guvernul va înăspri obligațiile de înregistrare a timpului de lucru. În plus, amenzile pentru companiile care nu respectă această reglementare vor crește semnificativ, ajungând până la 10.000 de euro per angajat.\n\n\nReacții mixte din partea angajatorilor\n\nAsociația patronală CEOE a criticat măsura, considerând că ar trebui negociată individual în fiecare companie, nu impusă prin lege. Antonio Garamendi, șeful CEOE, a avertizat că schimbarea ar putea crește costurile pentru companii și ar afecta productivitatea. \n„Trebuie să ne gândim cu adevărat la economie, nu la cum să facem titluri de presă”\n, a declarat acesta.\n\n\nÎn sprijinul companiilor, ministrul Economiei, Carlos Cuerpo, a propus o implementare treptată, cu o posibilă amânare până în 2026, pentru a oferi întreprinderilor mici mai multă flexibilitate.\n\n\nUn compromis politic necesar\n\nPentru ca măsura să fie adoptată, guvernul trebuie să obțină sprijinul parlamentar, o provocare semnificativă având în vedere configurația politică actuală. Acordul cu sindicatele marchează totuși un pas important în avansarea agendei progresiste a guvernului.\n\n\nReducerea timpului de lucru fără scăderea salariilor reprezintă o inițiativă cu potențial de a transforma piața muncii din Spania, însă rămâne de văzut cum va fi implementată în mod concret, ținând cont de provocările economice și politice.\n\n\nA consemnat: Mircea Fluieraș – Occidentul Românesc\n\n\nInformații și foto: RTVE",
        "author": null,
        "date": "2024-12-21T09:57:39+02:00",
        "category": "Spania",
        "url": "https://occidentul-romanesc.com/guvernul-spaniei-semneaza-un-acord-istoric-pentru-reducerea-programului-de-lucru-saptamanal-la-375-ore/",
        "region": "Spania"
    },
    {
        "title": "Guvernul spaniol a aprobat două Decrete – Principalele măsuri și cum ne afectează",
        "content": "COVID-19 Principalele măsuri și cum ne afectează.\n \n\n\nÎn plină criză sanitară, Guvernul spaniol a aprobat două Decrete cu un deosebit impact pentru următoarea perioadă, pentru a evita pe de o parte creșterea îmbolnăvirilor și pe de altă parte pentru a proteja economia.\n\n\nÎn ce condiții pot ieși din casă?\n Prin Decretul 463/2020 din 14 martie prin care se declară starea de alarmă pentru gestionarea situației de criză sanitară creată de virusul COVID-19 s-au aprobat o serie de măsuri privind limitarea libertății de circulație a persoanelor, fiind permisă circulația doar în următoarele situații:\n\n\n\n\nAchiziționarea de alimente, produse farmaceutice și de primă necesitate;\n\n\nAsistența la centre, servicii sanitare și spitale;\n\n\nDeplasarea la locul de muncă pentru a desfășura activitatea lucrativă, profesională sau de afaceri;\n\n\nÎntoarcerea de la locul de muncă la locul de reședință;\n\n\nAsistența și îngrijirea persoanelor în vârstă, a minorilor, a persoanelor cu handicap și a persoanelor vurnerabile;\n\n\nDeplasarea la entități financiare sau de asigurări;\n\n\nPentru cauze urgente sau de necesitate;\n\n\nOrice altă activitate analogă.\n\n\n\n\nOricare dintre aceste activități se va desfășura \nindividual\n, cu excepția cazului în care se însoțesc persoane cu discapacitate, minori, persoane în vârstă sau alte cauze justificate, inclusiv când se utilizează vehiculul personal.\n\n\nCe se poate întâmpla dacă nu respect carantina?\n Conform prevederilor Legii Seguranței Cetățenești din 2015, amenzile oscilează între 100 euro și 30.000 euro. Se consideră nesupunere și vor fi considerate ca circumstanțe agravante prezentarea unor date false sau inexacte, precum și refuzul de a se identifica, circumstanțe care ar putea transforma cauza în infracțiune. Reiterarea neîndeplinirii ordinelor poate ridica amenda până la 60.000 euro. De asemenea, Codul Penal prevede pedeapsa cu închisoarea de la 3 la 18 luni pentru cei care se opun în mod grav ordinelor autorităților.\n\n\nCe firme funcționează?\n Astfel, toate unitățile cu activitate comercială sunt închise pe perioada de 14 zile inițială, incluzând baruri, cafenele, cinema, restaurante, săli de sport etc., rămânând deschise doar supermarketurile, farmaciile precum și societățile care pot asigura evitarea riscului de propagare a virusului, cum ar fi de exemplu atelierele de mecanică auto, firmele de construcții etc., atâta timp cât nu lucrează direct cu publicul, se păstrează distanța de un metru între angajați, se dispune de mediile de igenizare corespunzătoare.\n\n\nPot pleca în România?\n După cum bine știți, nu se recomandă deplasările în această perioadă, iar în cazul în care ajungeți în România, aveți obligația de a sta izolat timp de 14 zile. Începând cu data de 18 martie s-au suspendat toate zborurile comerciale spre și dinspre România. În cazul în care ați rămas blocat pe teritoriul Spaniei, luați legătura cu Ambasada României în Spania.\n\n\nNici pe cale terestră nu se poate ajunge, având în vedere că diferite state au închis granițile terestre, cum de altfel au procedat și în Spania, unde s-a interzis intrarea altor cetățeni care nu sunt spanioli, nu sunt rezidenți pe teritoriul Spaniei, nu se deplasează cu motive de muncă sau pentru transport marfă. Așadar, nu este recomandat să ieșiți pe cale terestră, cu mașina, din Spania, pentru a nu risca să rămâneți blocat pe parcurs, la graniță.\n\n\nPot rămâne acasă dacă mi-e frică de contagiere? \nRăspunsul este nu, în principiu. Dacă se iau toate măsurile de precauție de către firma unde lucrați, și nu există un risc obiectiv nu puteți rămâne acasă, angajatorul având dreptul să vă desfacă contractul de muncă pe motive disciplinare dacă nu vă prezentați.\n\n\nCe este un ERTE?\n Expediente Temporal de Regulación de Empleo (ERTE) este o autorizație termporară pentru suspendarea contractelor de muncă pe o perioadă determinată. Așadar, societățile și persoanele juridice autorizate pot suspenda contractele de muncă, ceea ce în România se cunoaște ca șomaj tehnic. Nu este afectată vechimea în muncă, nu vi se scade din zilele de vacanță și nici nu aveți dreptul la indemnizație având în vedere că la terminarea perioadei de carantină vă veți întoarce la locul de muncă. Firma are obligația să vă anunțe că a făcut demersurile pentru ERTE, iar dvs. nu veți fi nevoit să mergeți la SEPE să faceți demersurile pentru șomaj, acestea vor fi făcute din oficiu. Foarte important este faptul că nu este necesar să îndepliniți condițiile pentru șomaj și nici nu vi se va scade din perioada legală de șomaj obișnuit.\n\n\nPe cale de consecință, angajatorul nu vă poate obliga să vă luați zilele de vacanță în această perioadă sau să vă trimită acasă fără nicio explicație. Fie vă trimite în șomaj tehnic, caz în care nu trebuie să faceți nimic, fie vă desface contractul de muncă, caz în care trebuie să vă lichideze toate sumele ce vi se datorează și trebuie să faceți demersurile la SEPE pentru a intra în șomaj.\n\n\nCe alte situații pot apărea și ce efecte economice pot avea? \nSub rezerva faptului că legislația în această materie poate suferi schimbări, vă enumerăm modificările pe care le poate suferi contractul dvs. de muncă și ce drepturi aveți:\n\n\n\n\nPermis de a rămâne acasă, remunerat: nu trebuie să vă deplasați la locul de muncă și luați salariul în continuare;\n\n\nPermis de a rămâne acasă, neremunerat: nu trebuie să vă deplasați la locul de muncă și nu luați salariul în continuare. Această formă poate fi implementată doar cu acordul părților și se cotizează în continuare pentru contribuțiile la stat.\n\n\nERTE: se supendă temporar contractul de muncă, nu aveți dreptul la indemnizație și plata vacanțelor, încasați șomaj tehnic fără a vă deplasa la SEPE și când trece perioada de criză sanitară vă reîntoarceți la locul de muncă;\n\n\nERTE cu reducere de program de lucru: încasați de la locul de muncă partea proporțională pentru orele lucrate și șomaj tehnic pentru restul;\n\n\nProgram de lucru neregulat: continuați să lucrați și orele nelucrate le acumulați și le recuperați pe parcursul anului;\n\n\nDesfacerea contractului individual de muncă din motive obiective: vi se desface contractul de muncă și trebuie să faceți dvs. demersurile necesare pentru a obține ajutorul de șomaj obișnuit dacă îndepliniți condițiile sau alte ajutoare;\n\n\nERE: vi se desface contractul de muncă (în mod colectiv) și trebuie să faceți dvs. demersurile necesare pentru a obține ajutorul de șomaj obișnuit dacă îndepliniți condițiile sau alte ajutoare;\n\n\nVacanță forțată: este ilegal obligarea angajatului să își ia zilele de concediu conform art. 38.2 din Statutul muncitorilor.\n\n\nConcediu medical pentru coronavirus: se încasează 75% din salar și Convenția colectivă poate completa până la 100%;\n\n\nConcediu medical pentru izolare: se încasează 75% din salar și Convenția colectivă poate completa până la 100%;\n\n\nTeletrabajo: reprezintă desfășurarea raportului de muncă la distanță și încasați salariul complet.\n\n\n\n\nÎn cazul în care aveați un contract pe perioadă determinată, ori până la terminarea lucrării, fie erați în concediu medical din alte motive, cele menționate anterior trebuie analizate în raport cu tipul de contract/situația de muncă și unele drepturi de natură economică pot suferi modificări.\n\n\nCe se întâmplă cu persoanele fizice autorizate (autónomos)?\n PFA-urile a căror activitate nu se poate desfășura din cauza situației de criză sanitară sau când nivelul de facturare scade cu 75% în comparație cu semestrul anterior, vor avea dreptul la un ajutor economic extraordinar, dacă sunt îndeplinite o serie de condiții cum ar fi: să fie înscriși ca PFA la data declarării stării de alarmă; dacă nu au suspendat activitatea, să demonstreze reducerea de 75% a nivelului de facturare și să fie la zi cu plata cotelor de la Securitate Socială. De asemenea, cotele de Securitate Socială vor fi suspendate, conform ultimelor declarații. De asemenea, sunt prevăzute beneficii privind plata impozitelor corespunzătoare acestui trimestru contabil, cum ar fi amânarea plății TVA-ului și a impozitului pe profit.\n\n\nTrebuie să achităm chiria în această perioadă dacă veniturile s-au văzut afectate?\n Răspunsul este da, închirierea nu intră în măsurile economice prevăzute de Guvernul spaniol. Este recomandat să luați legătura cu proprietarul și să anunțați circumstanțele personale prin care treceți, însă nu are obligația de a vă scuti de la plată/reduce din chirie. În schimb, plata creditelor ipotecare se poate amâna dacă veniturile debitorilor s-au văzut afectate de ERTE, cererea se poate depune la entitatea bancară corespunzătoare și odată aprobată, nu se pot percepe interese pentru ratele neplătite în această perioadă. În ceea ce privește eliberarea locuinței ocupate fără drept, pentru neachitarea chiriei ori a creditelor bancare, acestea sunt suspendate temporar dat fiind că Judecătoriile și-au oprit activitatea. De asemenea, în această perioadă utilitățile (energie, apă și telecomunicații) nu vor putea fi întrerupte pentru consumatorii vulnerabili.\n\n\nAutor: Avocat Ioana Bratuleanu (Madrid)\n – Colaborator voluntar la Occidentul Românesc\n\nAvocat ICAM specializat în Drept internațional\n\nTelefon 642.308.360\n\nE-mail: secretaria@brilawabogados.es",
        "author": null,
        "date": "2022-08-25T11:14:53+02:00",
        "category": "Articole",
        "url": "https://occidentul-romanesc.com/guvernul-spaniol-a-aprobat-doua-decrete-principalele-masuri-si-cum-ne-afecteaza/",
        "region": "Spania"
    },
    {
        "title": "Guvernul spaniol aprobă planul de sprijin pentru ospitalitate și turism, care permite chiriașilor săi să plătească jumătate din chirie",
        "content": "Consiliul de Miniștri a aprobat marți, 22 decembrie a.c., planul anunțat de sprijinire a hotelurilor, turismului și comerțului, al cărui cost se va ridica la 4.220 milioane de euro, potrivit purtătorului de cuvânt María Jesús Montero. Montero a subliniat importanța acestor sectoare în economia spaniolă și a subliniat că „Guvernul este hotărât să-i însoțească pe durata pandemiei, astfel încât să poată rămâne în condiții adecvate”, relatează RTVE.\n\n\nPrintr-un decret regal de lege, Guvernul aprobă măsuri împărțite în cinci blocuri mari. În primul rând, există măsuri care vizează închirierea spațiilor. Pentru chiriașii (IMM-uri sau lucrători independenți) al căror proprietar este un proprietar mare (zece sau mai multe sedii), decretul prevede o prelungire a renegocierii, iertării sau amânării plății chiriei cât durează starea de alarmă, adică până la data de 9 Mai. Dacă părțile nu ajung la un acord, chiriașul poate solicita o reducere a chiriei de 50% sau un moratoriu asupra acesteia.\n\n\nPentru micii proprietari, pentru impozitul pe venitul personal se stabilește un stimulent fiscal care permite calcularea cuantumului reducerii chiriei convenite ca o cheltuială deductibilă pentru calcularea randamentului capitalului imobiliar. Acest stimulent, au subliniat surse guvernamentale, are un cost estimat la 324 milioane de euro și permite deducerea până la 100% din venitul lunar. Cu aceasta, se intenționează ca micii proprietari să facă reduceri sau să ierte direct chiria chiriașilor lor.\n\n\nAl doilea bloc include măsuri de lichiditate și solvabilitate, cum ar fi prelungirea perioadei de grație a împrumutului ICO (Creditele ICO sunt canalele de finanțare oferite de Institutul de Crédit Oficial, o instituție publică aparținând statului spaniol. Aceste credite sunt acordate unor grupuri foarte specifice: lucrători independenți, companii și entități publice sau private care își desfășoară activitatea în Spania) pentru încă un an. Garanțiile societăților de garanție reciprocă ale comunităților autonome sunt, de asemenea, extinse cu consolidarea CERSA pentru maximum trei ani. În plus, se creează o nouă tranșă de garanții ICO, dotată cu 500 de milioane de euro și care va acoperi până la o garanție de 90%. Această nouă secțiune se adresează IMM-urilor și lucrătorilor independenți din sectoarele afectate: în mod specific, transport, cazare, restaurante, agenții de turism, sectorul MICE (organizarea de evenimente), viața de noapte și oferta complementară. Agențiile de turism pot utiliza finanțarea garantată de ICO pentru a restitui avansurile clienților ale căror călătorii au fost anulate. În plus, o societate de garanție reciprocă va fi creată exclusiv pentru turism.\n\n\nAl treilea bloc al planului este relativ la măsurile fiscale. Este, de asemenea, cel mai scump pentru casele de stat: va reprezenta 2.668 milioane de euro, iar executivul estimează că va beneficia 617.000 de contribuabili. Guvernul va permite IMM-urilor și lucrătorilor independenți din aceste sectoare să amâne plata impozitelor timp de șase luni, trei luni fără dobândă. Măsura afectează impozitele care trebuie plătite între 1 și 30 aprilie 2021 și le întârzie până în octombrie. De asemenea, reducerea impozitării de către sistemul de module IRPF este crescută de la 5% la 35% în aceste sectoare. Această măsură, așa cum este detaliată de surse din Ministerul Industriei, va fi aplicată pentru a patra plată în rate din 2020 și prima din 2021.\n\n\nAl patrulea bloc al Planului include măsuri de muncă, a detaliat Montero, printre care catalogul „companiilor afectate în special de pandemie” este extins în noul sistem ERTE care funcționează din octombrie. Acest catalog, alcătuit din 42 de sectoare până în prezent, dă dreptul companiilor la scutiri directe de la contribuțiile de asigurări sociale ale lucrătorilor lor. Montero a explicat că în această listă vor fi incluse mai multe activități legate de turism și catering, printre care sectoarele: comerț cu ridicata al băuturilor, restaurante și tarabe alimentare, activități de jocuri de noroc, activități în grădinile botanice, grădini zoologice și rezervații naturale.\n\n\nAstfel, companiile din aceste sectoare pot beneficia de scutirile prevăzute pentru aceste activități „deosebit de afectate”: Economiile la plata taxei vor fi de 85% în cazul companiilor cu mai puțin de 50 de angajați și de 75% pentru companii care depășesc acest nivel de personal.\n\n\nÎn plus, bonusurile de 50% sunt menținute pentru prelungirea perioadei de activitate a lucrătorilor cu contracte fixe discontinue din aprilie până în octombrie 2021, „pe lângă perioada deja prevăzută în bugetele generale de stat pentru 2021 din lunile februarie, martie și noiembrie ”, amintește Ministerul Muncii. Bonusurile sunt aplicabile „companiilor încadrate în sectorul turismului și, de asemenea, în comerț și ospitalitate (hostelerie), atâta timp cât sunt legate de sectorul turistic”, a adăugat Ministerul și „vor fi compatibile cu scutirile de la contribuțiile la asigurările sociale care, în cele din urmă, ar putea fi aplicabile „.\n\n\nA consemnat: Mircea Fluieraș\n\n\nFoto: Pool Moncloa /José María Cuadrado",
        "author": null,
        "date": "2020-12-23T12:51:08+02:00",
        "category": "Spania",
        "url": "https://occidentul-romanesc.com/guvernul-spaniol-aproba-planul-de-sprijin-pentru-ospitalitate-si-turism-care-permite-chiriasilor-sai-sa-plateasca-jumatate-din-chirie/",
        "region": "Spania"
    },
    {
        "title": "Guvernul spaniol blochează tranzacția Talgo, acuzând posibile legături ale Ungariei cu Rusia",
        "content": "Guvernul Spaniei\n condus de prim-ministrul Pedro Sánchez a luat o decizie fără precedent, blocând tranzacția prin care consorțiul maghiar Ganz-Mávag Europe intenționa să preia producătorul spaniol de trenuri Talgo. Potrivit unor rapoarte din presa spaniolă, motivul invocat de guvernul spaniol pentru această decizie este securitatea națională, având în vedere posibilele legături dintre Ungaria și Rusia.\n\n\nAceastă decizie reflectă tensiunile tot mai mari dintre Ungaria și alte state membre ale Uniunii Europene, care acuză guvernul lui Viktor Orbán de simpatii pro-ruse. Veto-ul spaniol a stârnit o reacție vehementă din partea consorțiului maghiar, care a anunțat vineri, 30 august a.c., că își va retrage oferta pentru Talgo și că va iniția acțiuni legale împotriva deciziei Madridului.\n\n\nGanz-Mávag Europe, deținut în proporție de 55% de grupul maghiar Magyar Vagon și 45% de fondul de investiții de stat maghiar Corvinus, a susținut într-o scrisoare adresată autorității de reglementare a pieței din Spania că oferta sa respectă toate cerințele legale și că nu există „motive întemeiate” pentru respingerea acesteia. Consorțiul intenționează să facă apel la Curtea Supremă din Spania și la organismele competente ale Uniunii Europene, subliniind că, în cazul unui succes legal, ar putea lua în considerare reluarea ofertei pentru Talgo.\n\n\nPresa spaniolă relatează că decizia Madridului de a bloca acordul a fost influențată de presupusele legături dintre Moscova și consorțiul Ganz-Mávag Europe. Se menționează că Magyar Vagon a fost anterior o filială a producătorului rus de trenuri Transmashholding și are legături financiare istorice cu Banca Exim a Rusiei. În plus, guvernul ungar al lui Orbán menține relații prietenoase cu Kremlinul, ceea ce a alimentat suspiciunile și a condus la decizia veto-ului spaniol.\n\n\nAceastă situație tensionată evidențiază deteriorarea relațiilor dintre Ungaria și restul Uniunii Europene, într-un moment în care politicile externe ale guvernului Orbán sunt privite cu tot mai multă îngrijorare de către partenerii europeni.\n\n\nA consemnat: Mircea Fluieraș – Occidentul Românesc\n\n\nSursă informații și foto: El País",
        "author": null,
        "date": "2024-08-31T19:38:22+02:00",
        "category": "Spania",
        "url": "https://occidentul-romanesc.com/guvernul-spaniol-blocheaza-tranzactia-talgo-acuzand-posibile-legaturi-ale-ungariei-cu-rusia/",
        "region": "Spania"
    },
    {
        "title": "Guvernul spaniol solicită TAS să-l suspende pe Rubiales până când se rezolvă dosarul „A fost foarte grav”",
        "content": "Ministrul Culturii și Sporturilor\n, \nMiquel Iceta\n, a solicitat vineri, 1 septembrie a.c., \nTribunalului de Arbitraj Sportiv\n (TAS), în numele Guvernului, să-l suspende „temporar” pe fostul președinte al RFEF, \nLuis Rubiales\n, până când se rezolvă dosarul disciplinar deschis împotriva sa în urma sărutului neconsimțit pe care l-a dat fotbalistei \nJenni Hermoso\n în timpul celebrării \nCupei Mondiale din 2023\n.\n\n\n„Vom solicita TAS să-l suspende temporar pe Rubiales până când se va rezolva dosarul care-l vizează”\n, a anunțat Iceta într-o conferință de presă în care a asigurat că această decizie poate fi luată în conformitate cu Legea Sportului. \n„S-a terminat. Vom apăra demnitatea, onoarea și imaginea sportului spaniol.”\n, a adăugat el.\n\n\nÎnainte de aceasta, \nTribunalului de Arbitraj Sportiv\n a estimat parțial plângerea depusă de CSD vineriea trecută și a decis să deschidă un dosar disciplinar împotriva lui \nLuis Rubiales\n, președintele RFEF, pentru o infracțiune gravă. Cu toate că Guvernul, prin intermediul CSD, ceruse considerarea infracțiunii ca foarte gravă pentru a-l suspenda imediat pe Rubiales.\n\n\n„Criteriul Consiliul Național al Sportului (CSD) și al Guvernului rămâne acela că acțiunile președintelui RFEF merită pedeapsa pentru infracțiuni foarte grave din cauza abuzului de autoritate și prejudiciului adus imaginii fotbalului nostru”\n, a susținut ministrul socialist.\n\n\nMinistrul Iceta\n a încurajat, de asemenea, toate federațiile și cluburile să respecte Legea Sportului și să denunțe orice comportament sexist similar sau abuz de putere, precum cel petrecut.\n „Persoanele care nu se angajează pentru egalitatea femeilor nu ar trebui să dețină funcții de responsabilitate în lumea sportului”\n, a declarat el în numele Guvernului.\n\n\nSursă informații și foto: RTVE",
        "author": null,
        "date": "2023-09-04T09:32:48+02:00",
        "category": "Politică",
        "url": "https://occidentul-romanesc.com/guvernul-spaniol-cere-tas-sa-l-suspende-temporar-pe-rubiales-pana-cand-se-rezolva-dosarul-a-fost-foarte-grav/",
        "region": "Spania"
    },
    {
        "title": "Guvernul spaniol declară starea de urgență și face apel la sprijinul politic maxim",
        "content": "Spania va intra din nou în stare de urgență pentru următoarele 15 zile, cu intenția prelungirii acesteia pentru următoarele șase luni, relatează EFE.\n\n\nPedro Sánchez a anunțat, duminică, 25 octombrie, revenirea la această măsură excepțională, datorită creșterii explozive a cazurilor de coronavirus.\n\n\nMăsurile sunt valabile pentru întreg teritoriul Spaniei, exceptând Insulele Canare datorită situației epidemiologice favorabile, și presupune:\n\n\n\n\nrestricții de circulație pe timp de noapte, între ora 23:00 și 6:00 între regiunile autonome, cu excepția motivelor esențiale – de sănătate, familiale, de muncă;\n\n\nreuniunile publice se limitează la un număr de maxim șase persoane.\n\n\n\n\n„Situația prin care trecem este extremă”, a declarat Pedro Sánchez într-o apariție televizată, la finalul unui consiliu extraordinar de miniștri. Spania a trecut săptămâna aceasta pragul de un milion de cazuri de Covid-19 și se confruntă cu o creștere aparent incontrolabilă a epidemiei. În acest context, „starea de urgență” constituie „cea mai eficientă măsură pentru a face să scadă curba de contagiune”, a continuat el.\n\n\nEl a confirmat că starea de urgență va dura inițial timp de 15 zile, așa cum este prevăzut în Constituție, și că va cere apoi parlamentului „să o extindă până la începutul lunii mai”, menționând data de 9 mai, adică timp de șase luni.\n\n\nSpania a înregistrat cel mai mare număr de infectări cu coronavirus din Europa.\n\n\nFoto: EFE",
        "author": null,
        "date": "2020-10-27T10:17:54+02:00",
        "category": "Spania",
        "url": "https://occidentul-romanesc.com/guvernul-spaniol-declara-starea-de-urgenta-si-face-apel-la-sprijinul-politic-maxim/",
        "region": "Spania"
    },
    {
        "title": "Guvernul spaniol decretează starea de urgență la Madrid pentru a opri pandemia",
        "content": "Președintele guvernului, \nPedro Sánchez\n, a decretat vineri, 9 octombrie, starea de urgență la Madrid pentru a „proteja sănătatea publică” împotriva pandemiei. Măsurile decretului, care au intrat în vigoare după publicarea în Monitorul Oficial, permit recuperarea restricțiilor de mobilitate în capitală și în alte opt municipalități ale Comunității de Madrid.\n\n\nAutoritățile spaniole au luat această decizie după ce Curtea de Justiţie a respins, joi, 8 octombrie, restricţiile parţiale impuse, care presupuneau doar izolarea parţială a Madridului şi a altor nouă municipalități.\n\n\nMinistrul de Interne, \nFernando Grande-Marlaska\n, a informat că va trimite 7.000 de agenți ai forțelor de securitate de stat în cadrul poliției naționale, al sediilor și al gărzilor civile pentru a asigura respectarea măsurilor.\n\n\nMinistrul a explicat că regimul de sancționare pentru cei care nu respectă regulile se va aplica „conform legii, fără excepții, pentru a asigura sănătatea publică a cetățenilor”, a afirmat el.\n\n\nRestricțiile de mobilitate vor continua să afecteze aceleași municipalități ca înainte de decizia TSJM: capitala \nMadridului\n, \nAlcobendas\n, \nAlcorcón\n, \nFuenlabrada\n, \nGetafe\n, \nLeganés\n, \nMóstoles\n, \nParla\n și \nTorrejón de Ardoz.\n\n\nA consemnat: Mircea Fluieraș\n\n\nFoto: EFE",
        "author": null,
        "date": "2020-10-10T09:20:28+02:00",
        "category": "Spania",
        "url": "https://occidentul-romanesc.com/guvernul-spaniol-decreteaza-starea-de-urgenta-la-madrid-pentru-a-opri-pandemia/",
        "region": "Spania"
    },
    {
        "title": "Guvernul spaniol investește masiv pentru combaterea secetei și modernizarea infrastructurilor de apă",
        "content": "Guvernul spaniol\n anunță o \ninvestiție de 11.839 de milioane de euro\n pentru promovarea\n desalinizării\n și \nreutilizării apei\n, precum și pentru îmbunătățirea eficienței în utilizarea acesteia prin modernizarea conductelor și infrastructurilor de reglementare.\n\n\nAvând în vedere situația de urgență cauzată de secetă în proporție de 14,6% din teritoriul spaniol, se vor aloca încă \n3.060 de milioane de euro\n din cadrul Proiectului Strategic pentru Recuperare și Transformare Economică (PERTE) pentru digitalizarea infrastructurilor de apă. Obiectivul este de a promova utilizarea noilor tehnologii și a analizei \n„big data”\n, reprezentând astfel un pas semnificativ în direcția gestionării apei și a secetelor, conform informațiilor prezentate în Raportul privind Gestionarea Secetei din 2023.\n\n\nAceastă decizie a fost comunicată de către vicepreședinta a treia și ministrul pentru Tranziția Ecologică și Demografică, \nTeresa Ribera\n, în cadrul conferinței de presă organizată după ședința Consiliului de Miniștri din 12 septembrie. La eveniment a participat și ministrul purtător de cuvânt, \nIsabel Rodríguez\n, precum și ministrul Agriculturii, Pescuitului și Alimentației, \nLuis Planas\n.\n\n\nMinistrul Ribera a explicat că Raportul privind Gestionarea Secetei a fost prezentat în cadrul ședinței Consiliului de Miniștri de marți, 12 septembrie a.c. Acest raport evidențiază că 14,6% din teritoriul spaniol se află în stare de urgență din cauza secetei, în timp ce 27,4% se află în stare de alertă, din cauza faptului că precipitația medie globală este cu 17,1% sub valoarea normală în aceleași luni ale perioadei de referință 1991-2020.\n\n\nSursă informații și foto: RTVE",
        "author": null,
        "date": "2023-09-13T00:05:27+02:00",
        "category": "Spania",
        "url": "https://occidentul-romanesc.com/guvernul-spaniol-investeste-masiv-pentru-combaterea-secetei-si-modernizarea-infrastructurilor-de-apa/",
        "region": "Spania"
    },
    {
        "title": "Guvernul spaniol va interzice munca în aer liber în cazul în care există alertă roșie sau portocalie pentru căldură",
        "content": "Guvernul va organiza joi, 11 mai 2023, o întâlnire extraordinară a Consiliului de Miniștri pentru aprobarea unui pachet de măsuri menite să atenueze efectele secetei, care include propuneri din partea Ministerului Agriculturii și Ministerului Mediului. Măsurile vor fi similare cu cele adoptate anul trecut și vor acoperi aspecte fiscale, muncă, financiare și hidraulice, precizează abc.es.\n\n\nPrintre măsurile luate în considerare se numără adaptarea decretului privind prevenirea riscurilor profesionale în timpul valurilor de căldură pentru a interzice anumite activități în aer liber, cum ar fi colectarea deșeurilor sau curățenia, în cazul avertismentelor de temperatură roșie sau portocalie sau pentru a reduce sau modifica orele de lucru.\n\n\nMăsurile propuse de Ministerul Mediului vor viza infrastructura, în timp ce măsurile propuse de Ministerul Agriculturii vor fi predominant economice. Guvernul a aprobat deja politici în valoare de 450 de milioane de euro, ajutoare directe pentru agricultori în valoare de 650 de milioane de euro și reduceri fiscale în impozitul pe venit care vor reduce 1.807 milioane de euro în 2023 și 1.093 milioane de euro în 2022 pentru peste 800.000 de agricultori și crescători de animale.\n\n\nA consemnat: \nMircea Fluieraș – \nOccidentul Romanesc\n\n\nFoto: encastillalamancha.es",
        "author": null,
        "date": "2023-05-14T13:36:13+02:00",
        "category": "Spania",
        "url": "https://occidentul-romanesc.com/guvernul-spaniol-va-interzice-munca-in-aer-liber-in-cazul-in-care-exista-alerta-rosie-sau-portocalie-pentru-caldura/",
        "region": "Spania"
    },
    {
        "title": "Hotărârea CJUE: Spania trebuie să transforme angajații temporari în permanenți",
        "content": "Curtea de Justiție a Uniunii Europene\n (CJUE) a emis o hotărâre importantă joi, 22 februarie a.c., referitoare la situația angajaților publici interimari din Spania, în contextul Acordului-cadru european privind munca pe durată determinată. Hotărârea CJUE subliniază că legislația spaniolă nu include măsuri adecvate pentru a preveni abuzurile legate de contractele temporare pe termen nedeterminat și, în consecință, solicită guvernului spaniol să ia măsuri corespunzătoare pentru a remedia această situație.\n\n\nHotărârea CJUE vine ca răspuns la o întrebare preliminară adresată de Înalta Curte de Justiție din Madrid și subliniază necesitatea de a transforma angajamentele temporare prelungite în angajamente permanente pentru a corecta abuzurile existente în utilizarea contractelor temporare.\n\n\nAceastă decizie ar putea avea un impact major asupra Spaniei, deoarece ar putea determina guvernul să transforme peste jumătate de milion de angajați publici interimari pe termen lung în angajați permanenți. \nAvocatul Javier Arauz\n a subliniat că această decizie este crucială pentru lucrătorii temporari care ocupă poziții vacante de mai mult de trei ani.\n\n\nGuvernul spaniol a încercat să abordeze această problemă prin procese de stabilizare în administrații, însă hotărârea CJUE indică faptul că aceste măsuri nu sunt suficient de eficiente pentru a preveni abuzurile.\n\n\nHotărârea CJUE reprezintă o critică a legislației spaniole și subliniază necesitatea de a lua măsuri mai ferme pentru a proteja drepturile angajaților temporari. Așteptăm cu interes implementarea acestor măsuri și urmărim cu atenție evoluția situației în Spania.\n\n\nA consemnat: Mircea Fluieraș\n\n\nInformații și foto: \nEl País",
        "author": null,
        "date": "2024-02-22T15:02:53+02:00",
        "category": "Spania",
        "url": "https://occidentul-romanesc.com/hotararea-cjue-spania-trebuie-sa-transforme-angajatii-temporari-in-permanenti/",
        "region": "Spania"
    },
    {
        "title": "După 92 de ani de activitate, „Ciocolateria Santa” de pe strada Serrano din Madrid se pregătește să-și închidă porțile",
        "content": "În mijlocul opulentului district \nSalamanca\n din \nMadrid\n, se află o „bijuterie prețioasă” care și-a deschis porțile încă din \n1932\n: \nciocolateria Santa\n, situată la numărul 56 de pe strada \nSerrano\n. Acest loc emblematic, care a fost martorul unor vremuri glorioase, se pregătește acum să-și încheie activitatea după aproape un secol de tradiție, precizează \nEl País\n.\n\n\nProprietarii ciocolateriei au anunțat cu tristețe că, din păcate, nu mai pot continua să funcționeze, din cauza imposibilității de a transfera contractul de închiriere vechi al spațiului. Această decizie marchează sfârșitul unei ere pentru Madridul tradițional, în care locuri ca Santa au fost parte integrantă a peisajului cultural și social al orașului.\n\n\n\n\nCu toate că clienții trec prin fața vitrinei Santa, adesea înconjurați de sacoșe de cumpărături de lux, proprietarii își amintesc cu drag de zilele în care strada era plină de intelectuali și artiști, iar cafenelele erau locuri de întâlnire pentru marii gânditori ai capitalei.\n\n\nPentru mulți, intrarea în cofetărie este ca o călătorie în timp, cu mirosul inconfundabil de ciocolată și atmosfera nostalgică creată de mobilierul clasic. Deși este greu să se despartă de această moștenire familială, proprietarii își îndreaptă acum atenția către viitor, sperând ca mobilierul și amintirile să găsească noi cămine.\n\n\nMartine Lavinge\n, o figură emblematică a ciocolateriei Santa, și-a dedicat întreaga viață acestei afaceri de familie. În ciuda vârstei înaintate, ea rămânea mereu legată de magazin și își exprima interesul constant pentru starea bomboanelor și a vitrinei.\n\n\nCu speranța că spiritul Santa va continua să trăiască într-o formă sau alta, comunitatea locală reflectă acum asupra amintirilor și momentelor speciale petrecute în această ciocolaterie iconică. Strada Serrano va rămâne fără îndoială mai săracă odată cu închiderea definitivă a acestui loc emblematic, dar amintirile și gustul delicios al ciocolatei Santa vor rămâne mereu în inimile locuitorilor Madridului.\n\n\nA consemnat: Ilinca Fodor Van Scheyk\n\n\nInformații și foto: \nEl País",
        "author": null,
        "date": "2024-04-15T20:06:02+02:00",
        "category": "Cultură",
        "url": "https://occidentul-romanesc.com/iconica-ciocolaterie-santa-de-pe-strada-serrano-din-madrid-se-pregateste-sa-si-inchida-portile/",
        "region": "Spania"
    },
    {
        "title": "ICR și Ambasada României la Madrid vă invită la un eveniment cultural de excepție alături de îndrăgitul scriitor Radu Paraschivescu",
        "content": "Institutul Cultural Român\n și \nAmbasada României\n în Regatul Spaniei au plăcerea de a vă invita la un eveniment cultural special, \nvineri, 14 iunie 2024\n, unde veți avea ocazia să schimbați opinii, gânduri și sentimente despre lumea în care trăim, alături de renumitul scriitor \nRadu Paraschivescu\n.\n\n\nRadu Paraschivescu se descrie ca un om simplu. Nu deține o mașină, preferând să folosească metroul, și se bucură să stea de vorbă cu oamenii care îl recunosc și doresc să schimbe impresii cu el. Notorietatea nu l-a schimbat, ci doar l-a ajutat să își contureze un profil autentic și dincolo de cel de scriitor. Nu a uitat anii dificili în care o ducea greu cu banii, când își amaneta inelul, lunar, pentru a-și putea plăti întreținerea. Așa este Radu Paraschivescu: o doză de simplitate naturală, deloc mimată.\n\n\nRadu Paraschivescu\n este unul dintre cei mai apreciați scriitori și traducători români contemporani. Publică la Editura Humanitas numeroase romane, colecții de povestiri și eseuri despre viața în România, printre care se numără:\n\n\n\n\n„Ghidul nesimțitului” (2006)\n\n\n„Fluturele negru” (2010)\n\n\n„Două mături stau de vorbă” (2018)\n\n\n„Orice om îi este teamă”\n\n\n„Recviem vesel pentru tata” (2020)\n\n\n„Noi suntem români (nimeni nu-i perfect)” (2022)\n\n\n„Garoafe la bordel” (2023)\n\n\n\n\nDe asemenea, are la activ peste 115 traduceri din autori celebri precum Julian Barnes, Salman Rushdie, Jonathan Coe, James Salter, William Golding, John Steinbeck, George Saunders, Stephen Fry, Nick Hornby, Kazuo Ishiguro, David Lodge, și Martin Amis.\n\n\nRadu Paraschivescu\n este prezent în 20 de volume colective, inclusiv „Intelectuali la cratiță”, „Cartea cu bunici”, „Cum să fii fericit în România”, „Bucureștiul meu”, „Iubire 13”, „Scriitori la poliție”, „Povești de dragoste la prima vedere”, „Selfie”, „Casele vieților noastre”, „Liber amicorum” și „Ce poți face cu două cuvinte”.\n\n\nEvenimentul de la Madrid promite să fie o ocazie unică de a discuta despre societatea contemporană și de a explora perspectivele unui scriitor care reușește să capteze esența vieții cotidiene cu o sinceritate și simplitate rar întâlnite. Nu ratați această oportunitate de a-l întâlni pe \nRadu Paraschivescu\n și de a vă bucura de o seară de reflecții și discuții inspirate!\n\n\nDetalii eveniment:  \n\nData: \n14 iunie 2024\n\nOra: \n18:30\n\nLocația: \nAv. Alfonso XIII 157, 28016 Madrid\n\n\nInstitutul Cultural Român și Ambasada României vă așteaptă să luați parte la această experiență culturală. Cei interesați sunt rugați să confirme \nparticiparea la eveniment, \nla adresa de email: \nlaviniu.enii@mae.ro\n.\n\n\nA consemnat: Occidentul Românesc\n\n\nInformații: Ambasada României în Regatul Spaniei",
        "author": null,
        "date": "2024-06-07T13:02:45+02:00",
        "category": "Cultură",
        "url": "https://occidentul-romanesc.com/icr-si-ambasada-romaniei-la-madrid-va-invita-la-un-eveniment-cultural-de-exceptie-alaturi-de-indragitul-scriitor-radu-paraschivescu/",
        "region": "Spania"
    },
    {
        "title": "IFEMA destina una inversión de 12 millones a cuatro proyectos singulares",
        "content": "Feria de Madrid contará a partir de septiembre con importantes novedades en cuanto a infraestructuras y servicios de alto alcance, como son la instalación de Wifi abierto y megafonía de emergencias en todo el recinto; la construcción de un nuevo pabellón y la instalación de un sistema de seguridad de accesos, con bolardos automatizados.\n\n\nLo último en Nutrición Clínica y Metabolismo se debate en IFEMA. \nDel 1 al 4 de septiembre\n. Bajo el lema „Nutrición sin fronteras”, el 40º Congreso Europeo de Nutrición Clínica y Metabolismo, ESPEN,  reunirá a más de 4.000 delegados de todo el mundo, y apostará por explorar nuevos avances en nutrición,  y conocer y debatir acerca de esta ciencia de vanguardia.\n\n\n\n\nLa seguridad del bebé, eje central del Puericultura Madrid 2018. \nDel 6 al 8 de septiembre\n. Seguridad, innovación, tendencias y moda serán las claves de los nuevos productos que presentarán las marcas en esta edición 2018 de Puericultura Madrid. Un salón dirigido al profesional del comercio especializado.\n\n\n\n\nMOMAD Metropolis: cerca de 900 marcas muestran sus nuevas colecciones. \nDel 7 al 9 de septiembre\n. El mayor exponente del sector de la Moda y Confección de la Península Ibérica, y cita obligada para los profesionales que quieran conocer las tendencias que marcarán la temporada Primavera/Verano 2019 y la moda pronta Otoño/Invierno 2018/19.\n\n\n\n\nMOMAD Shoes 2018, la referencia del sector del calzado en España. \nDel 7 al 9 de septiembre\n. Un interesante escaparate de diseño y tendencias del Made in Spain, donde el profesional podrá encontrar desde modelos sofisticados y elegantes a zapatos deportivos fabricados con materiales tecnológicos y colecciones infantiles y sostenibles.\n\n\nBISUTEX, la calidad como seña de identidad. \nDel 12 al 16 de septiembre\n. Más de  320 expositores directos, 560 empresas y marcas  y 9.000 m2 de exposición,  hacen de Bisutex el  gran referente comercial en España del sector de la bisutería y los complementos de moda.\n\n\n\n\nINTERGIFT refuerza su liderazgo en una nueva edición. \nDel 12 al 16 de septiembre\n. El Salón Internacional del Regalo y Decoración refuerza su liderazgo con una alta selección de propuestas de interiorismo y colecciones orientadas a las campañas de Navidad y Reyes, de la mano de más de 1.000 expositores.\n\n\nMeat Attraction, cita imprescindible para el sector cárnico. \nDel 18 al 20 de septiembre\n. Meat Attraction se posiciona como la feria más importante del sector cárnico, con la presencia de los principales actores, y como palanca para la internacionalización de las empresas y productos españoles.\n\n\n\n\nMadridjoya, referente comercial de la industria joyera en España. \nDel 12 al 16 de septiembre\n. Se celebra el Salón Internacional de la Joyería, el mejor escenario para descubrir las nuevas tendencias del sector y  acceder a todas las nuevas colecciones y diseños de grandes firmas que inundarán los escaparates en la próxima temporada.\n\n\nHeroes Comic Con Madrid, homenaje a los dibujantes españoles de Marvel. \nDel 21 al 23 de septiembre\n. Heroes Comic Con, la gran cita de los amantes del comic y la animación, tiene a Marvel como gran protagonista, con su homenaje a los dibujantes españoles que han trabajado o trabajan para el gigante editorial norteamericano.\n\n\nLa European MicroWare Week llega, por primera vez, a España. \nDel 23 al 28 de septiembre\n. Científicos, tecnólogos y profesionales del sector de las tecnologías de alta frecuencia de todo el mundo se darán cita en IFEMA para analizar los nuevos desarrollos de los sistemas de comunicaciones. 4.000 asistentes; 300 expositores y 1.600 delegados estarán presentes en este prestigioso congreso internacional.\n\n\neShow reúne en IFEMA a los profesionales del mundo online. \nDel 26 y 27 de septiembre\n. IFEMA acoge el mayor encuentro de la comunidad digital con 150 expositores, 250 speakers ,400 actividades y 4.450 reuniones. Entre las novedades destaca Networking Plataform, una nueva intranet para conectar entre profesionales.\n\n\nMetal Madrid vuelve con toda la actualidad en Innovación Industrial. \nDel 26 y 27 de septiembre\n. IFEMA acoge esta  muestra industrial  en la que participan más de 450 firmas, nacionales e internacionales, del sector aeroespacial, de automoción, energético, químico y alimentario, que  supone más del 16% del PIB de España.\n\n\nSalón Look, la mayor oferta de Belleza y Peluquería en la Península Ibérica. \nDel 28 al 30 de septiembre\n. Se celebra el certamen profesional líder en el sector de la Peluquería y la Estética en España y una de las citas de referencia a nivel mundial, concentrándola mayor oferta de novedades y tendencias a través de más de 400 expositores y 1.300 marcas nacionales e internacionales.\n\n\nJapan Weekend Madrid, descubriendo la cultura del País del Sol Naciente. \nDel 29 al 30 de septiembre\n. Llega a IFEMA la Japan Weekend Madrid, la mayor muestra de la cultura, el ocio y las costumbres japonesas, con cantantes, dibujantes, productores, cosplayers y artistas de primer nivel llegados de Japón y otras partes del mundo.\n\n\nLos grandes de la moda se dan cita en el II Innovation Fashion Forum. \nEl pasado julio, directivos y expertos de primer nivel en el negocio de la moda y la tecnología, disfrutaron de una jornada en la que se debatió el rumbo y el proceso de transformación hacia el mundo digital en el que se encuentra inmerso el sector de la moda.\n\n\nIFEMA y APM se unen para impulsar FITUR FESTIVALES. \nCon el objetivo de crear una conexión entre turismo y festival musical, IFEMA y APM, han firmado un acuerdo para promover  este creciente segmento turístico, e impulsar el escenario de  FITUR FESTIVALES en el marco de la Feria Internacional de Turismo, FITUR 2019.\n\n\nFITUR CINE/Screen Tourism, nueva sección monográfico de FITUR. \nFITUR 2019 contará con una nueva sección que pretende servir de palanca para impulsar el turismo cinematográfico. IFEMA y la Spain Film Commision colaborarán estrechamente par su creación y desarrollo.",
        "author": null,
        "date": "2018-09-11T15:45:48+02:00",
        "category": "Spania",
        "url": "https://occidentul-romanesc.com/ifema-destina-una-inversion-de-12-millones-a-cuatro-proyectos-singulares/",
        "region": "Spania"
    },
    {
        "title": "Important pentru cetățenii români cu rezidența în Comunitatea Valenciană, Spania",
        "content": "Având în vedere situaţia obiectivă creată de rotirea personalului diplomatic al oficiului consular, precum şi de perioada de concedii de odihnă ale membrilor personalului Ministerului Afacerilor Externe din cadrul Consulatul României la Castellón de la Plana, în perioada \n1 iulie – 31 august 2018\n, serviciile consulare solicitate la oficiul consular se vor efectua EXCLUSIV pe baza unei programări prealabile pe Portalul Extern al SIMISC, accesând \nwww.econsulat.ro\n\n\nConsulatul României la Castellón de la Plana recomandă și pe această cale cetățenilor români interesați să solicite servicii consulare în perioada mai sus amintită, să nu folosească în acest scop telefoanele mobile sau alte platforme mobile.\n\n\nSituaţiile de urgenţă obiectivă şi demonstrabilă vor fi tratate în mod separat cu solicitudinea şi atenţia necesare.\n\n\nSursa: Consulatul României la Castellón de la Plana",
        "author": null,
        "date": "2018-07-17T13:43:49+02:00",
        "category": "Spania",
        "url": "https://occidentul-romanesc.com/important-pentru-cetatenii-romani-cu-rezidenta-in-comunitatea-valenciana-spania/",
        "region": "Spania"
    },
    {
        "title": "„În Madrid, dacă ești bun în ceea ce faci, nu contează ce naționalitate ai”",
        "content": "De la balconul biroului său din Madrid, Ioana privește cu optimism luminile capitalei spaniole. Curajul, ambiția și profesionalismul ei au adus-o unde se află acum și o vor duce și de acum încolo înspre noi realizări, personale și profesionale. \nIoana Brătuleanu\n (33 de ani) se numără printre puținii avocați români care îi concurează pe spanioli la ei acasă: și-a deschis aici propriul birou de avocatură și practică, cu succes, drept internațional privat, atât în Spania, cât și în România.\n\n\n\n\nIoana este din Iași și a studiat la Facultatea de Drept din cadrul Universității „Alexandru Ioan Cuza”. De când era copil, își dorea să devină judecător sau procuror, așa că studiile de Drept au fost alegerea firească. Însă practica la diferite instituții și birouri, în timpul facultății, a convins-o să se îndrepte spre avocatură. „Dreptul internațional privat mi-a atras atenția în timpul masterului de Drept European, pe care l-am urmat tot la Iași, în cadrul aceleiași universități. Lucrarea mea de disertație a fost pe tema familiei în dreptul internațional privat”, rememorează Ioana. În perioada masterului, a beneficiat de două burse Erasmus în Spania: una de studiu la Facultatea de Drept din cadrul Universității din Insulele Baleare și alta de practică, în Madrid. „Mi-am dorit mult să trăiesc experiența studentului Erasmus, dar nu am plecat cu gândul de a rămâne în Spania. Odată ajunsă aici însă am descoperit Dreptul spaniol și mi-a plăcut foarte mult, astfel că am decis să îmi echivalez studiile și să urmez Masterul de Acces în Avocatură la Facultatea de Drept din cadrul Universității Complutense din Madrid”, spune tânăra avocată.\n\n\n\n\n„Mi-a plăcut organizarea sistemului de justiție spaniol și am simțit că aici pot face performanță”\n\n\nCe anume a convins-o pe Ioana să rămână în Spania și să dea aici examenul de acces în barou? „Organizarea sistemului juridic spaniol, solemnitatea ședințelor de judecată, dar și faptul că am simțit că aici pot face performanță în sala de judecată”, explică ea. Atât familia, cât și prietenii i-au primit cu bine decizia, iar examenul de barou l-a luat cu brio. Limba nu a fost o provocare pentru Ioana, deoarece studiase spaniola timp de patru ani în liceu și obținuse certificatul DELE (Diploma de Español como Lengua Extranjera) de la Institutul Cervantes. „Provocarea a fost să lucrez și să urmez în același timp cursurile la zi ale Masterului de Acces în Avocatură la una dintre cele mai exigente facultăți din Spania. Cerințele erau mari, profesorii foarte severi, iar timpul limitat. Eram singura studentă româncă din grupă, iar colegii spanioli mă apreciau pentru notele obținute, având în vedere că lucram după-amiezile la un birou de avocatură”, își amintește Ioana. Dorința de a avea cât mai curând biroul ei, ca avocat colegiat, a motivat-o să exceleze, astfel că în 2018 Ioana Brătuleanu a înființat Brilaw Abogados – birou de avocatură specializat în drept internațional privat.\n\n\n\n\n„Avocatura e o profesie complexă. A fi avocat nu se limitează la a prezenta cereri de chemare în judecată și de a susține procese, ci trebuie să fii un bun vânzător, pentru ca oamenii să te cunoască și să te aleagă; un bun psiholog, pentru a-i oferi clientului liniștea și încrederea de care are nevoie; un specialist foarte bine format, care să fie la curent cu toate modificările legislative și jurisprudențiale în materie pentru a putea susține speța cu succes; un bun manager și contabil, pentru ca biroul să funcționeze din punct de vedere economic. Așadar, înființarea biroului în Spania nu a fost ușoară, dar a fost un vis pentru care am muncit din greu și care îmi oferă acum o satisfacție enormă. Fac cu drag ceea ce îmi place, am investit toate resursele și forțele în acest birou și investesc în continuare. Dezvoltarea profesională pe parcursul carierei de avocat este continuă: particip de câte ori îmi permite timpul la cursuri, conferințe sau seminarii pe materiile de care mă ocup.”\n\n\n\n\n\n\nProvocarea ulterioară deschiderii biroului propriu a fost performanța. „În Madrid sunt de trei ori mai mulți avocați decât în toată România. Și sunt foarte buni. Foarte mulți dintre ei. Așa că aici nu poți rezista decât dacă faci performanță. Colegiul de avocați ne ajută, ne pune la dispoziție cursuri, facilități, totul e mai ușor din punct de vedere administrativ decât în România, dar nimeni nu rămâne pe piață dacă nu este bun”, explică Ioana. Pentru a se face cunoscută, ea a început să acorde consultanță gratuită pe Facebook, pentru cetățeni români cu diverse solicitări. Seriozitatea și buna-pregătire a cazurilor i-au adus apoi recomandări, iar așa a crescut biroul său de avocatură. Acum Ioana are atât clienți români, cât și spanioli sau de alte naționalități. „Madridul este o societate foarte deschisă. Nu am avut și nu am niciun fel de probleme pentru că sunt româncă. Aici, dacă lucrezi bine, nu interesează pe nimeni ce naționalitate ai”, spune tânăra avocată.\n\n\nIoana vorbește cu multă pasiune despre cazurile sale, unele dintre ele extrem de complexe și complicate. „În civil, probele sunt totul. Dacă ai probe care să demonstreze ceea ce susții, atunci șansele să câștigi sunt mari. Dar ca avocat pe civil nu este suficient doar să cunoști legislația foarte bine. Trebuie să fii și inventiv, să gândești în afara cutiei, să găsești acele soluții aplicabile clientului pe care îl reprezinți. Spre exemplu, am avut un caz foarte interesant, cu un apartament dintr-o clădire veche din centrul Madridului. Baia acestuia s-a prăbușit din cauza deteriorării bârnelor de lemn din structura clădirii, iar asociația de proprietari a realizat reparațiile necesare. Ulterior, a imputat suma pentru ele proprietarei, spunând că umiditatea care ar fi afectat lemnul a apărut din cauza neglijenței chiriașilor temporari ai acesteia (apartamentul era listat pe Airbnb). Noi am demonstrat în instanță că prăbușirea acelei părți de clădire s-a produs nu din cauza umidității de la cabina de duș, ci din cauza cariilor. Acest fapt a fost atestat de un expert și susținut de dovezi care au arătat că în alte apartamente din clădire lemnul fusese tratat împotriva cariilor, dar în acesta, nu. A fost o judecată splendidă din punct de vedere tehnic, iar soluția a fost în favoarea clientei mele”, își amintește Ioana Brătuleanu.\n\n\n\n\n„Îmi iubesc țara, dar viitorul meu profesional este în Spania”\n\n\nPracticând drept și în Spania, și în România, Ioana vede diferențele dintre cele două sisteme. În Spania, susține ea, legislația este mai clară, mai ordonată, iar sistemul mult mai organizat. „Aici nu mergi la instanța de judecată toată-ziua-bună-ziua, ca să faci act de prezență și să obții o amânare pentru că lipsesc te-miri-ce documente. În Spania termenul de judecată se stabilește când dosarul este deja complet. Nici nu se admit probe de ultim moment, trebuie să fie o situație absolut excepțională pentru asta! Iar termenul de judecată are dată și oră fixe. În România, chiar dacă acum avem ore fixe, tot se citează mai multe cauze odată și este prea multă lume în sala de judecată. Iar majoritatea cauzelor se amână. Sistemul românesc nu este deloc practic. Plus, toată lumea poate intra în sală. Și în Spania există principiul publicității ședințelor de judecată, dar nu intră oricine oricând vrea. Trebuie să ceri permisiunea judecătorului pentru a asista. Când e vorba de chestiuni pe dreptul familiei, acesta cere acordul părților implicate. Iar la minori nu se permite prezența străinilor. În România, la un proces de divorț în instanță, vedem toți cum se spală rufele murdare în public, din păcate”, mărturisește Ioana.\n\n\nDin punctul ei de vedere, o legislație mai clară, mai organizată și mai puțin stufoasă ar schimba lucrurile și în România: „Și nu atât de multe termene inutile de judecată! Evident, încarcă judecătorii. Aici, o instanță are patru – cinci cauze pe zi. În România, au și 80! Este clar că nu poți avea 80 de pronunțări într-o săptămână.” În plus, exemplifică avocata, în Spania documentele se depun printr-o platformă electronică, nu este nevoie de deplasarea fizică la registratură. Iar numai când dosarul este complet pregătit se poate vorbi de înfățișări în fața completului de judecată. În perioada de vârf a pandemiei, procesele s-au desfășurat on-line, pe Zoom, iar tehnologiile moderne sunt din ce în ce mai mult îmbrățișate de sistemul de justiție spaniol. „Vorbim deja de existența inteligenței artificiale capabile să analizeze toată jurisprudența aplicabilă într-o speță și să spună dacă speța va avea câștig de cauză ori nu. În aceste condiții, colegiul de avocați pune mare accent pe instruirea noastră înspre utilizarea tehnologiei în meseria practicată. Biroul fizic nu mai este necesar, important este să fii prezent virtual. Sunt avocați în Madrid care pun filmulețe pe TikTok, există o promovare acerbă pe Twitter, Instagram. Și, totodată, profilul clienților se schimbă. Oamenii vor ca totul să meargă rapid, de pe telefon, iar ei să fie acasă ori în mașină ori în vacanță. Ne folosim mult de videoconferințe și încercăm să limităm prezența fizică. Sincer, biroul meu fizic de aici, din Madrid, e doar o dorință a mea, nu o necesitate”, spune Ioana Brătuleanu.\n\n\n\n\n„În Spania, a fi avocat din oficiu este o mare responsabilitate și trebuie să fii foarte bine pregătit pentru asta. Răspunderea asumată este foarte mare. Dacă nu te comporți exemplar, clientul poate depune o plângere împotriva ta și poți fi dat afară din această ramură a avocaților din oficiu.”\n\n\n\n\nIoana și-a lăsat familia și prietenii în România, pentru a-și crea un viitor profesional în Spania. Merge des acasă, preia cât de multe cauze poate, dar spune că lipsa infrastructurii în România este un impediment major. „Aș prelua chiar mai multe cauze și în țară, dar cheltuielile de deplasare devin foarte mari pentru client și, din cauza lipsei autostrăzilor, a conexiunilor rapide, vorbim despre mult timp pierdut doar cu transportul. Nu știu de ce suntem în situația aceasta de atâta timp, de a nu avea infrastructura necesară, pentru că fără ea nu văd cum ne putem aștepta să ne dezvoltăm. Așa că mă bucur de prieteni și familie când ajung acasă și îi văd, aș petrece mai mult timp cu ei, România este foarte frumoasă și mi-e foarte dragă, dar nu mă simt în siguranță acolo din punct de vedere al traficului, spre exemplu și nu văd posibilă o creștere pentru mine, ca profesionist”, explică avocata.\n\n\nPe lângă activitățile comunității românești din diaspora spaniolă în care se implică în măsura timpului disponibil, Ioana Brătuleanu oferă românilor diverse sfaturi juridice, prin articolele de presă tematice, pe care le realizează lunar. „Viitorul meu rămâne în Spania, dacă îmi voi întemeia o familie, aici va fi, cu siguranță. Iar, din punct de vedere profesional, sper să pot extinde biroul de avocatură în mai multe țări de pe teritoriul Uniunii Europene. Viitorul avocaturii europene este tot mai mult legat de on-line, de conectivitate și reprezentare virtuală, astfel că văd doar posibilități de creștere în anii următori”, zâmbește cu încredere tânăra avocată.\n\n\nUn material realizat de:\n Camelia Jula\n, jurnalist Occidentul Românesc\n\n\nMaterial video și montaj:\n Raúl Sánchez Costa\n \n\n\nArticol multimedia publicat în cadrul proiectului Stars4Media\n – „Connecto: Towards European Values Through Digital Media. The Live Streaming Hub”",
        "author": null,
        "date": "2022-09-12T21:51:10+02:00",
        "category": "Articole",
        "url": "https://occidentul-romanesc.com/in-madrid-daca-esti-bun-in-ceea-ce-faci-nu-conteaza-ce-nationalitate-ai/",
        "region": "Spania"
    },
    {
        "title": "În perioada 25-27 noiembrie 2022, Madridul va deveni capitala excelenței românești!",
        "content": "În perioada 25-27 noiembrie 2022, Madridul va deveni capitala excelenței românești!\n\n\n„Gala excelenței românești din afara granițelor țării”\n, ediția a III-a (2020-2022), se va desfășura sâmbătă, \n26 noiembrie\n, la \nMadrid\n.\n\n\nEvenimentul este organizat de „\nEl Occidente Rumano\n”, prin publicația „\nOccidentul Românesc\n” și va fi prezentat de către \nMihaela Tatu\n, cunoscut realizator și moderator de emisiuni de televiziune de succes din România.\n\n\nVor fi distinși cu \nTrofeul Excelenței 58\n de români fabuloși din \n176\n de nominalizați, evenimentul urmând a marca și \nZiua Națională a României\n.\n\n\n\n\nES:\n\n\nEntre el 25 y el 27 de noviembre de 2022, Madrid se convertirá en la capital de la excelencia rumana.\n\n\n“La gala de la excelencia rumana fuera de las fronteras del país”\n, 3ª edición (2020-2022), se celebrará el sábado 26 de noviembre en Madrid.\n\n\nEl evento es organizado por “\nEl Occidente Rumano\n”, a través de la publicación “\nOccidentul Românesc\n” y será presentado por \nMihaela Tatu\n, conocida productora y moderadora de programas de televisión exitosos en Rumania.\n\n\n58 fabulosos rumanos de los 176 nominados recibirán el “Trofeo de la Excelencia”, en un evento que también marcará el Día Nacional de Rumania.\n\n\nEN:\n\n\nBetween November 25 and 27, 2022, Madrid will become the capital of Romanian excellence!\n\n\n„Gala of Romanian excellence outside the country’s borders”, the 3rd edition (2020-2022), will be held on Saturday, November 26 in Madrid.\n\n\nThe event is organized by „\nEl Occidente Rumano\n„, through the newspaper „\nOccidentul Românesc\n” and will be presented by Mihaela Tatu, famous producer and moderator of successful Romanian television programs.\n\n\n58 fabulous Romanians out of 176 nominees will receive the „Trophy of Excellence”, the event that also marks Romania’s National Day.",
        "author": null,
        "date": "2023-02-22T14:04:37+02:00",
        "category": "Articole",
        "url": "https://occidentul-romanesc.com/in-perioada-25-27-noiembrie-2022-madridul-va-deveni-capitala-excelentei-romanesti/",
        "region": "Spania"
    },
    {
        "title": "În perioada 27-31 martie 2023, CG al României la Madrid va prelua fără programare cererile de titluri de călătorie și declarații de trecere a frontierei (pentru minori)",
        "content": "Pentru a veni în sprijinul cetățenilor români care urmează să călătorească în perioada Sărbătorilor Pascale, \nConsulatul General al României la Madrid\n va prelua fără programare, în perioada \n27-31 martie 2023\n, \nTOATE cererile de titluri de călătorie și declarații de trecere a frontierei (pentru minori)\n, se precizează într-un comunicat.\n\n\nAmbele servicii consulare sunt gratuite!\n\n\nCG al României la Madrid menționează următoarele aspecte:\n\n\nTitlul de călătorie are valabilitatea maximă de 30 de zile.\n\n\nPentru minorii sub 14 ani recomandăm ca părinții, a căror prezență este obligatorie, să prezinte o fotografie color a minorului pentru care se solicită titlul de călătorie.\n\n\nDeclarația de trecere a frontierei se poate înlocui, pentru călătorii între România și Spania, cu un document de reședință eliberat de autoritățile spaniole sau de către pașaportul CRDS. Mai multe detalii aici: \nhttps://madrid.mae.ro/local-news/2717",
        "author": null,
        "date": "2023-03-16T10:58:39+02:00",
        "category": "Informații",
        "url": "https://occidentul-romanesc.com/in-perioada-27-31-martie-2023-cg-al-romaniei-la-madrid-va-prelua-fara-programare-cererile-de-titluri-de-calatorie-si-declaratii-de-trecere-a-frontierei-pentru-minori/",
        "region": "Spania"
    },
    {
        "title": "Înalta Curte de Justiție din Canare susține retragerea șomajului unei femei din Tenerife care a călătorit în străinătate fără să anunțe",
        "content": "Înalta Curte de Justiție din Canare\n a avizat retragerea indemnizației de șomaj unei rezidente din Tenerife care a călătorit în străinătate fără a anunța în prealabil Serviciul Public de Stat pentru Ocuparea Forței de Muncă (SEPE) și, în plus, o obligă să restituie aproape 9.000 de euro încasați în mod neadecvat.\n\n\nÎn apărarea sa, femeia a prezentat o serie de date pe care Înalta Curte de Justiție din Canare le consideră „extrem de confuze”, după ce în iulie 2020 s-a hotărât să se oprească plata șomajului și să-i ceară să returneze suma primită din 2018. În acea perioadă, șomerul a părăsit Spania în mod urgent, timp de 69 de zile, pentru că trebuia să se întoarcă în țara sa natală din cauza decesului bunicii sale, deși a susținut întotdeauna că nu a avut loc nicio modificare a rezidenței sale obișnuite.\n\n\nÎn timpul procesului, reclamanta a corectat anumite date și sume, în timp ce Serviciul Public de Stat pentru Ocuparea Forței de Muncă (SEPE) a subliniat că se află în fața unei cauze de încetare a prestației nu doar pentru că nu s-a anunțat călătoria, ci și pentru că aceasta a avut loc pe o perioadă mai mare de \ncincisprezece zile naturale\n, care este termenul limită stabilit.\n\n\nLegislația modificată acum câțiva ani prevede că șomerii pot rămâne în străinătate timp de cincisprezece zile primind ajutorul de șomaj, cu condiția să anunțe în prealabil. De asemenea, pot face acest lucru timp de 90 de zile, dintre care 75 nu vor avea dreptul la acest ajutor, dar îl vor recupera la întoarcerea în Spania.\n\n\nÎn ceea ce privește caracterul urgent al călătoriei ca motiv pentru care nu a fost comunicată, Înalta Curte de Justiție din Canare (TSJC) indică faptul că, chiar dacă ar putea fi vorba de circumstanțe familiale grave, ceea ce s-a întâmplat se încadrează în una dintre cauzele de încetare a prestației, la care se adaugă o altă neregulă, respectiv, faptul că documentele nu au fost depuse decât după doi ani.\n\n\nNici încetarea ajutorului de șomaj și nici obligația de a returna sumele încasate în mod nejustificat nu sunt considerate a fi calificate drept măsuri „disproporționate”, dimpotrivă, instanța consideră că se conformează cu ceea ce este prevăzut în legislația actuală și a fost confirmat de Curtea Constituțională (CC) în mai multe hotărâri judecătorești.\n\n\nInformații și foto: eldiario.es/",
        "author": null,
        "date": "2024-01-09T15:23:32+02:00",
        "category": "Spania",
        "url": "https://occidentul-romanesc.com/inalta-curte-de-justitie-din-canare-sustine-retragerea-somajului-unei-femei-din-tenerife-care-a-calatorit-in-strainatate-fara-sa-anunte/",
        "region": "Spania"
    },
    {
        "title": "Inaugurarea „Bibliotecii Sfântul Apostol Ioan”: Un nou centru cultural pentru comunitatea românilor din Madrid",
        "content": "Comunitatea românilor din Madrid se bucură de un nou centru cultural și educațional, care își propune să păstreze și să promoveze identitatea lingvistică, culturală, istorică și spirituală a românilor din Spania.\n\n\nDuminică, \n10 septembrie 2023\n, a avut loc inaugurarea bibliotecii „Sfântul Apostol Ioan”, un proiect realizat cu sprijinul Departamentului pentru Românii de Pretutindeni, în colaborare cu numeroși parteneri și susținători din comunitatea românească din Madrid.\n\n\nLa ceremonia de inaugurare, au fost prezenți reprezentanți ai Ambasada României, Consulatul General și Institutul Cultural Român. Evenimentul a avut loc la Catedrala Episcopiei Ortodoxe Române a Spaniei și Portugaliei, un loc important pentru comunitatea românească din Madrid.\n\n\nNoul spațiu cultural\n (Episcopia Ortodoxă Română a Spaniei și Portugaliei, \nTrompetas, nr 7, 28054 Madrid) \neste proiectat pentru a servi ca loc de relaxare și învățare pentru românii din Madrid. Cu o sală de lectură modernă, mobilier nou și echipamente IT de ultimă generație, biblioteca oferă resurse variate pentru cei interesați de literatura românească și cultura noastră bogată. Este un loc în care vizitatorii pot citi, învăța și conecta cu alți membri ai comunității.\n\n\nPartenerii acestui proiect au fost Episcopia Ortodoxă Română a Spaniei și Portugaliei, Asociația Nepsis Spania, Asociația Speranță și Filantropie și Asociația Centrul de Copii și Tineret „Sfântul Sebastian”.\n\n\nLa eveniment, au participat peste 150 de persoane, demonstrând astfel implicarea și entuziasmul comunității românești din Madrid pentru această nouă resursă culturală. Reprezentanții instituțiilor românești prezente la eveniment, Anamaria Almășan, Gerant interimar al Consulatului General de la Madrid, și Maria Floarea Pop, director ICR Madrid, au vorbit despre importanța proiectului și au transmis mesaje de felicitare și recunoștință pentru Ambasadorul României în Spania, George Bologan, pentru eforturile depuse în implementarea acestui proiect.\n\n\n\n\nÎn discursul său, \nAnamaria Almășan\n a subliniat faptul că aducerea la viață a unei biblioteci este un demers rar, dar extrem de important pentru comunitatea românească. \nBiblioteca „Sfântul Apostol Ioan”\n reprezintă un loc unde românii din Madrid pot explora literatura și cultura românească, menținând în același timp legătura cu rădăcinile lor culturale și lingvistice. Biserica a fost apreciată pentru rolul său deosebit în păstrarea identității lingvistice și culturale a cetățenilor români din Spania.\n\n\nComunitatea românească din Madrid este îndemnată să viziteze și să utilizeze această nouă bibliotecă, să petreacă timp de calitate în mijlocul cărților și să contribuie la creșterea numărului de cititori în fiecare zi. Biblioteca „Sfântul Apostol Ioan” reprezintă un centru cultural și educațional deosebit de valoros, care va sprijini dezvoltarea și promovarea culturii românești în Madrid și va consolida legăturile comunității românești din Spania.\n\n\nSursă informații și foto: Ambasada României în Regatul Spaniei",
        "author": null,
        "date": "2023-09-17T07:15:25+02:00",
        "category": "Cultură",
        "url": "https://occidentul-romanesc.com/inaugurarea-bibliotecii-sfantul-apostol-ioan-un-nou-centru-cultural-pentru-comunitatea-romanilor-din-madrid/",
        "region": "Spania"
    },
    {
        "title": "Incendii de vegetație în Andaluzia – Sierra de Málaga suferă din nou",
        "content": "Consulatul General al României la Sevilla\n avertizează cetățenii români din regiunea \nAndaluzia\n, că în perioada estivală se produc incendii de vegetație importante, cu precădere în provincia \nMálaga\n și \nHuelva\n.\n\n\nÎn contextul incendiului declarat de către autoritățile spaniole, miercuri, 8 iunie a.c., în \nPujerra\n, provincia Málaga, când peste\n 2.500\n de persoane au fost nevoite să fie evacuate în alte zone, \nConsulatul General al României la Sevilla\n transmite și pe această cale rugămintea, ca cei care sunteți afectați de această catastrofă naturală și aveți nevoie de asistență consulară, sau cunoașteți conaționali de-ai noștri afectați, să sunați de urgență la\n 112\n, precum și la \ntelefonul de urgență \nal \nConsulatului General al României la Sevilla\n:\n 648 212 169\n, se precizează într-un comunicat.\n\n\nLa doar nouă luni de la incendiul care a devastat anul trecut 10.000 de hectare în această zonă de mare valoare ecologică, \nSierra de Málaga\n suferă din nou. Conform RTVE, suprafața calcinată din Pujerra depășește deja 2.000 de hectare, joi, 9 iunie a.c.\n\n\nSpecialiștii au avertizat încă de la început că va fi greu de controlat acest incendiu devastator din cauza agresivității cu care vântul bate cu până la 40 km/h, a temperaturilor ridicate şi a inaccesibilităţii zonei.\n\n\nFoto: JOSELE – DiarioSur.es",
        "author": null,
        "date": "2022-06-09T19:04:57+02:00",
        "category": "Spania",
        "url": "https://occidentul-romanesc.com/incendii-de-vegetatie-in-andaluzia-sierra-de-malaga-sufera-din-nou/",
        "region": "Spania"
    },
    {
        "title": "Incendiul din Tenerife a fost oficial declarat sub control – Nivel de urgență 0",
        "content": "Incendiul din Tenerife a fost oficial declarat sub control\n. Președinta Consiliul Insular din Tenerife, Roda Dávila, a anunțat acest lucru într-o ședință extraordinară care a avut loc luni, 11 septembrie, în cadrul organizației insulare.\n\n\nIncendiul, care a izbucnit la 15 august a.c., a afectat o suprafață de peste 14.000 de hectare – mai precis 14.751 de hectare – pe un perimetrulde 90 de kilometri, incluzând localitățile La Orotava, Candelaria, Arafo, Santa Úrsula, Los Realejos, Güímar, La Victoria, El Rosario, El Sauzal, Fasnia, Tacoronte și La Matanza. Conform sistemului satelitar european Copernicus, au fost arse 12.273 de hectare din suprafața totală.\n\n\nDupă ce a fost declarat sub control de către Consiliul Insular din Tenerife, Direcția Generală de Urgențe din Guvernul Canarelor a decis să reducă nivelul de urgență la 0.\n\n\nAceastă decizie a fost luată prin aplicarea Planului Special de Protecție Civilă și Gestionare a Situațiilor de Urgență pentru Incendii Forestiere al Comunității Autonome Canare (Infoca).\n\n\nCu toate acestea, echipa Brifor continuă să lucreze pentru a preveni reluarea incendiului, iar accesul în zona afectată din municipiile Fasnia, Güímar, Arafo, Candelaria, El Rosario, Tacoronte, El Sauzal, La Matanza de Acentejo, La Victoria de Acentejo, Santa Úrsula, La Orotava și Los Realejos rămâne interzis.\n\n\nÎn plus, continuă să fie interzisă folosirea focului în aer liber (focuri de tabără, grătare, aragaze cu gaz), precum și spectacolele pirotehnice în zona care se află în Parcul Natural Corona Forestal din localitățile afectate de incendiu.\n\n\nSursă informații și foto: RTVE",
        "author": null,
        "date": "2023-09-12T08:53:53+02:00",
        "category": "Spania",
        "url": "https://occidentul-romanesc.com/incendiul-din-tenerife-a-fost-oficial-declarat-sub-control-nivel-de-urgenta-0/",
        "region": "Spania"
    },
    {
        "title": "Incendiul din Tenerife, cel mai grav din Regatul Spaniei în 2023",
        "content": "Pe \n15 august 2023\n, un incendiu considerat intenționat, care a izbucnit în munții din Arafo, a mistuit cu o viteză amețitoare \nParcul Natural al Coroanei Forestiere\n, cea mai mare zonă naturală protejată din Insulele Canare (46,6 hectare). Flăcările au pus în pericol o mare varietate de specii de plante și animale, cum ar fi recuperarea \nPădurii de Laur\n și alte specii endemice precum \nCinteza albastră de Teide\n sau \nPinul Canarian\n.\n\n\nMai mult de 12.000 de persoane au fost evacuate, iar incendiul a afectat aproximativ \n7% din suprafața insulei primăverii veșnice\n. Depărtându-se de previziunile meteorologice, cerul celei mai mari dintre Insulele Canare este iluminat în roșu de o săptămână și, deși Sistemul European de Informații privind Incendiile Forestiere (EFFIS) nu înregistrează încă datele, președinta Consiliului Insulei Tenerife, Rosa Dávila, a afirmat că incendiul a distrus deja aproape jumătate din Coroana Forestieră.\n\n\nTotuși, există speranță. Progresul eforturilor de stingere a incendiului din Tenerife permite gestionarilor situației de urgență să se gândească la întoarcerea treptată a celor peste 12.000 de persoane evacuate, la casele lor.\n\n\nIncendiul a afectat deja aproape \n14.624 de hectare\n și, cu un perimetru total de 88,45 de kilometri, a perturbat viața de zi cu zi a 12 municipii. Autoritățile insulare l-au declarat cel mai grav incendiu din ultimii 40 de ani. În total, EFFIS înregistrează 86.006 hectare arse în întreg teritoriul național în acest an, față de cele 65.127 citate de Ministerul pentru Tranziția Ecologică și Provocările Demografice.\n\n\nProgramul european de observație prin satelit, Copernicus, estimează că suprafața afectată de incendiul din Tenerife este de 7.577 de hectare, pe baza unei imagini capturate luni, 21 august, la prânz, ceea ce înseamnă că trebuie adăugată afectarea produsă de avansul flăcărilor în ultimele ore. Aceasta înseamnă cu 1.703 de hectare mai mult în comparație cu măsurătorile anterioare efectuate pe baza unei imagini capturate vinerea trecută.\n\n\nEvoluția incendiului\n\nPrimele două zile ale incendiului au fost cele mai periculoase: focul se extindea rapid, iar curentul de vânt îl alimentau, sprijinit de o climă extrem de uscată. În fața acestei situații, locuitorii a 11 din cele 31 de municipii de pe insulă au fost nevoiți să-și părăsească casele: Arafo, Candelaria, Güímar, El Rosario, El Sauzal, La Matanza, La Orotava, La Victoria, Los Realejos, Santa Úrsula și Tacoronte.\n\n\nDupă această tensiune inițială, frontul de nord este aproape de stabilizare, iar flăcările sunt „în fază de stingere”, informează echipele de urgență pentru EFE. Lupta împotriva flăcărilor în partea de nord se concentrează în Tacoronte, unde încă există puncte fierbinți și în anumite momente focul „izbucnește”.\n\n\nLa sud de Arafo, echipele specializate se concentrează în Mal Abrigo, pe versanții înalți din Güímar. Aceasta este cea mai îngrijorătoare zonă, având un teren accidentat unde incendiul s-a ascuns și persistă, îngreunând stabilizarea sa. Federico Grillo, directorul pentru Situații de Urgență al Consiliului Insulei Gran Canaria, a afirmat că „acest lucru se apropie de final, în termeni de a fi controlat”, cu toate că versantul Güímar prezintă un anumit risc, cu versanți „grozavi” și alunecări de teren, ceea ce necesită o „strategie precisă” într-o circumstanță deja complexă.\n\n\nÎn timp ce locuitorii din Candelaria și Arafo se întorc treptat la casele lor, incendiul continuă să se extindă spre sud, punând în pericol alte municipii. Echipele de stingere încearcă să țină sub control focul, dar se confruntă cu reactivări localizate – precum cele din Tacoronte și Santa Úrsula – pe care trebuie să le gestioneze în același timp.\n\n\nAccesul la Teide este închis\n\nConfruntându-se cu alarmele declanșate de incendiu, autoritățile turistice din Tenerife au dorit să transmită un mesaj de liniștire și au asigurat că insula este o destinație turistică „complet sigură” în ciuda incendiilor. Activitatea, spun ei, „continuă în mod normal” în principalele orașe.\n\n\nCu toate acestea, accesul la Parcul Național Teide prin nord și sudul insulei rămâne închis și se solicită populației să nu se apropie de perimetrul focului pentru a facilita acțiunile echipelor de stingere. În plus, a fost pus la dispoziție un număr de telefon al Rețelei de Birouri de Informații Turistice a insulei pentru a ajuta vizitatorii în spaniolă și engleză: \n(+34) 922 255433\n.\n\n\nPână în prezent, nu au fost raportate pierderi de vieți omenești sau răniți, dar calitatea aerului rămâne nefavorabilă în mai mult de jumătate din municipiile insulei, în special în \nLos Realejos\n, \nLa Orotava\n și \nArafo\n. Consiliul Insulei a mutat animalele de fermă și vite în ferme amenajate pentru a le proteja de expunerea la fum.\n\n\nExperții se tem, de asemenea, că flăcările ar putea ajunge la un alt areal natural: Las Siete Lomas și susțin că mai este încă mult de lucru. Manuel Miranda, consilierul canar pentru Politica Teritorială, s-a bucurat de absența victimelor și a daunelor după șapte zile de incendiu, dar a avertizat: „Aceasta nu s-a încheiat și încă mai sunt zile de muncă și efort”.\n\n\nSituația incendiului\n\nTehnicienii au explicat că, în timpul nopții, au apărut probleme importante în El Ravelo și Benijo din cauza scânteilor care au putut fi gestionate în mod pozitiv datorită muncii enorme depuse de pompieri, cu sprijinul echipelor forestiere. Incendiul a fost stabilizat de la Barranco de Añavingo, din Arafo, până în zona sud a La Esperanza, unde au avut loc unele reactivări punctuale. Creșterea umidității a facilitat și mai mult activitățile de stingere în această zonă, deoarece posibilitatea de aprindere a scânteilor s-a redus semnificativ.\n\n\nCea mai complicată parte a incendiului este acum în Valea Orotava, în special în zona El Portillo și Mal Abrigo, unde există o activitate intensă, și în zona Cho Marcial, din Arafo, unde se va lucra în principal cu mijloacele mai grele pentru a preveni extinderea, deoarece potențialul s-ar amplifica considerabil dacă acest lucru s-ar întâmpla.\n\n\nCalitatea aerului\n\nPe de altă parte, Guvernul Canarelor a emis un buletin cu declarația de calitate nefavorabilă a aerului pentru o zonă teritorială care include, pe versantul nord, municipiile: El Sauzal, La Matanza, La Victoria, Santa Úrsula, La Orotava, Puerto de la Cruz, Los Realejos, Buenavista del Norte, Los Silos, Garachico, Icod de los Vinos, La Guancha și San Juan de la Rambla. Și pe partea de sud, localitățile Arafo, Candelaria, Güímar, Fasnia și Arico. Această situație este cauzată de fumul provenit din incendiile forestiere, care este compus dintr-o combinație de gaze și particule mici emise în urma arderii vegetației și a altor materiale.\n\n\nGuvernul Insulelor Canare sfătuiește evitarea staționării în aer liber și desfășurarea activităților fizice intense sau prelungite. De asemenea, recomandă închiderea ușilor și ferestrelor și, dacă există aer condiționat, să fie folosit în modul de recirculare și cu filtre curate. În aer liber, se recomandă purtarea măștii FFP2 pentru a preveni problemele respiratorii și protejarea ochilor, pe cât posibil, și spălarea lor în caz de nevoie.\n\n\nPopulație sensibilă/grupuri de risc\n\n\n\n\n\n\n\n\nPersoane cu afecțiuni respiratorii sau cardiace anterioare, cum ar fi astmul, bronșita cronică și emfizemul;\n\n\nCopii, femei gravide și persoane în vârstă;\n\n\nPersoane care fac activități fizice intense;\n\n\nPersoane cu mobilitate redusă;\n\n\n\n\n\n\n\n\nSimptome probabile\n: Tuse, iritație a ochilor, nasului sau gâtului; dificultate la respirația profundă, disconfort toracic, palpitații, oboseală; agravarea simptomelor la persoanele cu afecțiuni respiratorii sau cardiace anterioare.\n\n\nA consemnat: Occidentul Românesc\n\n\nSurse informații și foto: EFFIS, RTVE",
        "author": null,
        "date": "2023-08-24T17:39:16+02:00",
        "category": "Spania",
        "url": "https://occidentul-romanesc.com/incendiul-din-tenerife-cel-mai-grav-din-regatul-spaniei-in-2023/",
        "region": "Spania"
    },
    {
        "title": "Încetarea contractului individual de muncă în Spania",
        "content": "Situația economică a întreprinzătorilor spanioli s-a văzut puternic afectată de actuala criză sanitară, multe societăți fiind nevoite să își închidă definitiv porțile, altele au încercat să supraviețuiască apelând la ajutoarele economice și creditele ICO oferite de către statul spaniol, de multe ori insuficiente pentru a rezista.\n\n\nÎn acest context foarte mulți cetățeni români și nu numai, s-au văzut nevoiți să își caute alt loc de muncă, dat fiind că au fost concediați. În articolul de luna aceasta voi vorbi despre desfacerea contractului de muncă în Spania și despre efectele pe care le poate produce fiecare tip de concediere în parte, în cazul în care angajatul decide să apeleze la instanțele de judecată pentru a ataca decizia de concediere.\n\n\nÎn primul rând trebuie menționat faptul că orice concediere se realizează prin  prezentarea de către angajator a unei decizii de concediere, unde trebuie expuse motivele veridice care au dus la desfacerea contractului de muncă, nefiind suficientă o informare generală sau o decizie nemotivată. În funcție de aceste motive, angajatul poate ataca în instanță decizia angajatorului, iar judecătorul va încadra concedierea în unul dintre tipurile prevăzute de lege și va decide aplicarea anumitor drepturi.\n\n\nTrebuie să facem o mențiune importantă privind concedierea din inițiativa angajatorului și drepturile care decurg din această decizie, dat fiind că foarte multă lume confundă indemnizația (\nindemnizacion\n) cu lichidarea (\nfiniquito\n). Indemnizația reprezintă suma calculată pentru anii lucrați, iar lichidarea este suma pentru salariul pe zilele lucrate din luna în curs, partea proporțională din salariul extra, zilele de vacanță la care aveți dreptul și nu le-ați consumat, orele extra realizate și neachitate și alte sume generate și neachitate cum ar fi plusurile la salariu. Dreptul la indemnizația și suma corespunzătoare se stabilește în funcție de tipul de concediere. În schimb, la lichidare aveți dreptul întotdeauna, indiferent de tipul de concediere.\n\n\nCâte tipuri de încetare a contractului individual de muncă din inițiativa angajatorului există? În linii mari, se identifică trei tipuri de încetare a contractului de muncă din inițiativa angajatorului, din prisma unei sentințe judecătorești: desfacerea contractului de muncă nul, desfacerea contractului de muncă din motive netemeinice (\ndespido improcedente\n) și desfacerea contractului de muncă din motive temeinice (\ndespido procedente\n). În funcție de tipul de concediere stabilit prin sentință judecătorească, se vor aplica anumite drepturi pe care le vom explica pentru fiecare în parte.\n\n\nÎncetarea contractului individual de muncă poate fi declarată nulă atunci când motivele concedierii au la bază una dintre cauzele de discriminare interzise prin Constituție sau prin lege, sau dacă rezultă dintr‑o încălcare a drepturilor fundamentale și a libertăților publice ale lucrătorului. Cu titlu de exemplu, în mod frecvent întâlnim încetarea contractului individual de muncă atunci când angajata anunță că așteaptă un copil sau solicită o suspendare a contractului de muncă pentru situații speciale cum ar fi riscul de sarcină, nașterea, etc..\n\n\nConsecințele declarării nulității sunt readmiterea imediată a angajatului pe locul de muncă pe care îl ocupa și achitând salariile neplătite din momentul concedierii până la comunicarea sentinței. Dacă angajatul a găsit alt loc de muncă înainte de pronunțarea sentinței, iar angajatorul poate dovedi salariile primite, se pot deconta aceste sume din salariile datorate. Dacă angajatul a primit ajutorul de șomaj sau alte prestații, instituția competentă va înceta plata acestora și va reclama angajatorului cotizațiile la Securitatea Socială, iar angajatul va primi diferența dintre ajutorul economic și salariul datorat. Angajatorul va fi obligat să înscrie angajatul la Securitatea Socială cu data concedierii, această perioadă până la sentință producând efecte depline, adică se ia în considerare pentru șomaj, pensie, etc..\n\n\nÎncetarea contractului individual de muncă poate fi declarată netemeinică atunci când motivul invocat în decizia de concediere nu îndeplinește condițiile stabilite de lege. În acest caz discutăm despre concedierea disciplinară (neprezentarea la locul de muncă, indisciplina, abuzul de încredere în desfășurarea muncii, reducerea volumului de muncă din cauze imputabile angajatului, prezentarea la locul de muncă sub influența unor substanțe care împiedică desfășurarea muncii în condiții normale etc.) și concedierea obiectivă (pentru cauze economice, tehnice, organizative sau de producție).\n\n\nConsecințele declarării netemeiniciei concedierii sunt, la alegerea angajatorului, readmiterea angajatului la locul de muncă cu achitarea salariilor neachitate în toată perioada de la concediere până la sentință sau o indemnizație de treizeci și trei de zile de salariu pe an lucrat.\n\n\nÎncetarea contractului individual de muncă poate fi declarată temeinică atunci când motivul invocat în decizia de concediere îndeplinește condițiile stabilite de lege, judecătorul constatând că sunt corecte motivele indicate de către angajator în decizia de concediere.\n\n\nConsecințele declarării temeiniciei concedierii se determină în funcție de tipul de concediere. În cazul desfacerii contractului individual de muncă din motive disciplinare, relația de muncă încetează fără drept de indemnizație și fără drept la salarii datorate între decizia de concediere și sentință. În cazul desfacerii contractului individual de muncă din motive obiective, angajatul va primi indemnizația de douăzeci de zile pe an lucrat, cu un maxim de doisprezece luni, indemnizație care de obicei se plătește în momentul concedierii, cu excepția cazului când angajatorul din motive economice nu a putut achita indemnizație și va fi necesară reclamarea acesteia pe cale judecătorească.\n\n\nAutor: Avocat Ioana Bratuleanu (Madrid) – Colaborator voluntar la Occidentul Românesc\n\n\nAvocat ICAM specializat în Drept internațional\n\n\nTelefon 0034.642.308.360\n\n\nWeb: \nwww.brilawabogados.es\n\n\nE-mail: secretaria@brilawabogados.es",
        "author": null,
        "date": "2022-08-25T11:10:56+02:00",
        "category": "Articole",
        "url": "https://occidentul-romanesc.com/incetarea-contractului-individual-de-munca-in-spania/",
        "region": "Spania"
    },
    {
        "title": "Îndeplinește-ți visele: 40.000 de euro, fonduri nerambursabile pentru afacerea ta",
        "content": "Ia startul cu noi spre afacerea ta de succes – Start business – Români din Spania\n\n\nDacă dorești să te întorci în România și să îți deschizi o firmă și nu dispui de banii necesari, profită de oportunitatea oferită de programul Diaspora Start Up! \n\n\n\n\nEști cetățean român și ai avut sau ai domiciliul sau rezidența în Spania de cel puțin 1 an, în ultimii 3 ani te-ai întors în țară sau te afli încă în Spania?\n\n\nAi peste 18 ani și minimum studii medii finalizate cu diplomă de bacalaureat?\n\n\nEști șomer sau persoană inactivă în căutarea unui loc de muncă și dorești să-ți înființezi o afacere non-agricolă la oraș oriunde în România mai puțin București-Ilfov?\n\n\nAi experiența antreprenorială, ai avut cel puțin un contract de muncă în Spania sau ai urmat cursurile unei universități din Spania în domeniul în care vrei să înființezi afacerea?\n\n\n\n\nÎnscrie-te in programul nostru și beneficiază gratuit de:\n\n\n\n\nCurs de formare în domeniul antreprenorialului;\n\n\nServicii personalizate de consiliere/consultanță/mentorat pentru implementarea planului tău de afaceri;\n\n\nAsistență specializată în înființarea întreprinderii și înregistrarea acesteia la Registrul Comerțului;\n\n\nSprijin în implementarea planului de afaceri prin asigurarea funcționării corespunzătoare a întreprinderii;\n\n\n000 euro fonduri nerambursabile pentru afacerea ta!\n\n\n\n\nStartUp Europe Accelerator by Finnova\n\n\nTelefon: 00 34 / 656 932 037\n\n\nE-mail: \neustartup@finnova.be\n\n\nFinnova Foundation\n\n\nwww.finnova.eu",
        "author": null,
        "date": "2017-12-06T23:47:58+02:00",
        "category": "Spania",
        "url": "https://occidentul-romanesc.com/indeplineste-ti-visele-40-000-de-euro-fonduri-nerambursabile-pentru-afacerea-ta/",
        "region": "Spania"
    },
    {
        "title": "Informații de interes despre ajutorul extraordinar pentru angajații în serviciul domestic din Spania",
        "content": "Începând de astăzi, 05 mai a.c., se poate solicita ajutorul extraordinar pentru angajații în serviciul domestic, formularele fiind puse la dispoziția interesaților.\n\n\nCine poate solicita ajutorul extraordinar?\n Vor putea beneficia de această indemnizație extraordinară, persoanele care lucrează în Sistemul Special al Serviciului Domestic înscrise în Sistemul General de Securitate Socială, care aveau contract de muncă în vigoare înainte de Decretul 463/2020 din 14 martie, prin care se declara starea de alarmă pentru gestionarea crizei cauzate de COVID-19, și se află în una dintre situațiile următoare:\n\n\na) A încetat să mai presteze serviciile, total sau parțial, cu caracter temporar, cu scopul de a reduce contagierile, din cauze străine voinței sale, în unul sau mai multe domicilii, ca urmare a crizei sanitare COVID-19.\n\n\nb) A încetat contractul de muncă din cauze străine voinței angajatului și această încetare este urmare a crizei sanitare COVID-19.\n\n\nAșadar, dacă la data de 14 martie dvs. aveați un contract de muncă valabil și lucrați, iar decretarea stării de alarmă v-a afectat în sensul că vi s-au redus orele de muncă, vi s-a cerut să nu mergeți la muncă sau v-au desfăcut contractul de muncă pentru a evita astfel contagierea, puteți solicita acest ajutor.\n\n\nCând, cum și unde se poate solicita acest ajutor?\n Începând cu data de 5 mai și până la o lună după ce încetează starea de alarmă. Există două forme de prezentare:\n\n\nOnline\n:\n Cu Certificat electronic sau prin Sistemul Cl@ve, pe pagina web a Serviciului Public de Muncă (SEPE);\n\n\nPersonal\n:\n Descărcând formularul de pe pagina SEPE și prezentând solicitarea cu documentele necesare la orice registru sau prin poștă, trecând ca destinatar  \nUnidad Subsidio Empleadas Hogar\n.  Dirección General del Servicio Público de Empleo Estatal, Calle Condesa de Venadito Nº9, 28027-Madrid.\n\n\nÎn consecință, dacă în momentul de față nu dispuneți de semnătură electronică sau Cl@ve, nu vă faceți griji pentru că veți avea o lună după încetarea stării de alarmă pentru a prezenta documentele necesare.\n\n\nCe documente trebuie să prezentați?\n În primul rând trebuie să descărcați formularul de solicitare a ajutorului extraordinar din sistemul special al angajaților din serviciul domestic COVID-19 (Solicitud de subsidio extraordinario sistema especial empleados del hogar (COVID-19) disponibil pe pagina web a Serviciului Public de Muncă (SEPE). Pe aceeași pagină găsiți și instrucțiuni privind completarea formularului.\n\n\nDe asemenea, \nse solicită\n:\n\n\nCopie a documentului personal de identitate (atenție – NIE-le trebuie prezentat întotdeauna împreună cu un document cu poză cum ar fi Cartea de identitate sau Pașaportul);\n\n\nCopie a documentului/elor personal/e de identitate ale angajatorului/ilor;\n\n\nDeclarație de responsabilitate completată de către angajator/i, care se poate descărca de pe pagina web a Serviciului Public de Muncă (SEPE) sau Scrisoarea prin care vă anunță că vă desface contractul de muncă sau mesajul de la Securitatea Socială (Seguridad Social) prin care vă anunță că a încetat contractul de muncă (baja).\n\n\nDeclarație de responsabilitate personală sau completată de angajator sau alte documente privind alte venituri obținute din alte surse în perioada pentru care se solicită ajutorul.\n\n\nDeclarația de responsabilitate completată de către angajator/i se folosește în cazul în care nu vi s-a desfăcut contractul de muncă, astfel că figurați la Securitatea Socială în continuare ca fiind angajat, însă angajatorul v-a cerut ca o perioadă să nu vă prezentați la locul de muncă și nici nu v-a plătit. În cazul în care ați primit mesaj de la Securitatea Socială sau vi s-a comunicat o Scrisoare privind desfacerea contractului de muncă, nu este necesară prezentarea Declarației.\n\n\nDovada trebuie făcută pentru fiecare loc de muncă în parte, conform situației. De exemplu, dacă desfășurați serviciile în trei case, având trei angajatori și doi dintre ei v-au cerut să nu mergeți la muncă o perioadă, iar al treilea v-a desfăcut contractul de muncă și ați primit direct un mesaj de la Securitatea Socială, veți prezenta două Declarații de responsabilitate completate de primii doi angajatori și mesajul primit de la Securitatea Socială pentru cel de-al treilea.\n\n\nCât durează acest ajutor?\n Din data la care angajatorul v-a redus orele sau v-a desfăcut contractul de muncă și până la o lună după încetarea stării de alarmă (sau până la data la care ați reînceput munca), atâta timp cât se păstrează îndeplinirea condițiilor pentru a fi beneficiar.\n\n\nCe sumă de bani veți primi?\n Cantitatea se determină aplicând 70% din baza de cotizație corespunzătoare activității care nu s-a mai realizat, neputând depăși suma de 950 euro și excluzând partea proporțională a salariilor extraordinare. Baza de cotizație zilnică se calculează în raport cu baza de cotizație din luna anterioară decretării stării de alarmă împărțit la 30.\n\n\nDe asemenea, suma va depinde și de veniturile pe care le obțineți din alte surse și în funcție de măsura în care s-a redus relația de muncă.\n\n\nPlata se va face în ziua 10 a lunii, în fiecare lună, în contul bancar indicat în solicitare. Cine a primit ajutorul extraordinar neîndeplinind condițiile, va fi obligat la returnarea sumelor primite. Cine prin intenție sau omisiune a ajutat să se încaseze ajutorul extraordinar în mod fraudulos, vor răspunde alături de beneficiari, în mod subsidiar (atenție pentru Declarațiile de responsabilitate completate în mod fraudulos).\n\n\nCu ce venituri este incompatibil ajutorul extraordinar?\n Ajutorul nu poate fi solicitat dacă sunteți în concediu medical sau s-a stabilit un permis remunerat recuperabil, ori dacă realizați venituri superioare sumei de 950 euro. Odată solicitat ajutorul, aveți obligația de a comunica Serviciului Public de Muncă (SEPE) orice schimbare care poate afecta ajutorul extraordinar.\n\n\nÎn cât timp veți primi un răspuns?\n Odată verificate documentele și îndeplinirea condițiilor, se va dicta o Rezoluție expresă prin care vi se va recunoaște sau vi se va respinge dreptul de a beneficia de acest ajutor. Termenul legal în care se va răspunde va fi de 3 luni.\n\n\nAutor: Avocat Ioana Bratuleanu (Madrid) – Colaborator voluntar la Occidentul Românesc\n\nAvocat ICAM specializat în Drept internațional\n\nTelefon 0034.642.308.360\n\nWeb: \nwww.brilawabogados.es\n\nE-mail: \nsecretaria@brilawabogados.es",
        "author": null,
        "date": "2022-08-25T11:14:27+02:00",
        "category": "Articole",
        "url": "https://occidentul-romanesc.com/informatii-de-interes-despre-ajutorul-extraordinar-pentru-angajatii-in-serviciul-domestic/",
        "region": "Spania"
    },
    {
        "title": "Informații de interes pentru cetățenii români din Spania",
        "content": "Secția consulară a Ambasadei României şi Oficiile Consulare române din Regatul Spaniei nu vor avea, în perioada sărbătorilor de iarnă, program de lucru cu publicul în zilele de 25 și 26 decembrie 2017 și 1 și 2 ianuarie 2018.\n\nServiciile consulare sunt oferite pe bază de programare.\n\n\nÎn acest sens, puteţi accesa scurte filmuleţe explicative despre cum vă puteţi programa la consulat: \nhttps://goo.gl/8snAEi\n\n\nSursa: Ambasada României în Regatul Spaniei.",
        "author": null,
        "date": "2017-12-26T23:58:08+02:00",
        "category": "Spania",
        "url": "https://occidentul-romanesc.com/informatii-de-interes-pentru-cetatenii-romani-din-spania/",
        "region": "Spania"
    },
    {
        "title": "Informații legate de secțiile de votare organizate în Spania, pentru alegerile prezidențiale și parlamentare, 2024",
        "content": "În perioada următoare vor avea loc alegerile prezidențiale și parlamentare. Cetățenii români din Spania vor avea posibilitatea să își exercite dreptul de vot în cele \n147 de secții de votare\n organizate pe întreg teritoriul iberic de Ambasadă și oficiile consulare ale României din Spania. Vă prezentăm o serie de informații utile privind desfășurarea procesului electoral în cadrul secțiilor de votare din Spania.\n\n\nCARE SUNT DATA ALEGERILOR ȘI PROGRAMUL SECȚIILOR DE VOTARE?\n\n\nAlegeri prezidențiale\n (𝒕𝒖𝒓𝒖𝒍 𝑰):\n\n\no \nVineri 22 noiembrie, de la 12:00 la 21:00, ora locală;\n\n\no \nSâmbătă 23 noiembrie, de la 7:00 la 21:00, ora locală;\n\n\no\n Duminică, 24 noiembrie, de la 7:00 la 21:00, ora locală.\n Alegătorii care la ora 21.00 se află la sediul secției de votare, precum și cei care se află la rând în afara sediului secției de votare pentru a intra în localul de vot pot să își exercite dreptul de vot până cel mult la ora 23.59 (ora locală), în condițiile legii.\n\n\nAlegeri parlamentare\n:\n\n\no \nSâmbătă și Duminică 30 noiembrie și 1 decembrie, de la 7:00 la 21:00, ora locală\n. În cazul în care, la ora 21.00, în ambele zile de vot, la sediul secției de votare sau în afara sediului secției de votare se află în continuare alegători la rând, aceștia își vor putea exercita dreptul de vot până cel mult la ora 23.59 (ora locală), în condițiile legii.\n\n\nAlegeri prezidențiale\n (în cazul în care va fi organizat al doilea tur): \n\n\no \nVineri 6 decembrie, de la 12:00 la 21:00, ora locală;\n\n\no \nSâmbătă 7 decembrie, de la 7:00 la 21:00, ora locală;\n\n\no \nDuminică, 8 decembrie, de la 7:00 la 21:00, ora locală.\n Alegătorii care la ora 21.00 se află la sediul secției de votare, precum și cei care se află la rând în afara sediului secției de votare pentru a intra în localul de vot pot să își exercite dreptul de vot până cel mult la ora 23.59 (ora locală), în condițiile legii.\n\n\nUNDE SE POATE VOTA ÎN SPANIA?\n\n\nAlegătorii români pot vota la una dintre cele 147 de secții de votare care vor fi înființate în Spania. \nLista completă a secțiilor de votare poate fi consultată aici\n 👉:\n\n\nhttps://madrid.mae.ro/sites/madrid.mae.ro/files/lista_sectii_votare_spania_2024.pdf\n\n\n𝗖𝗜𝗡𝗘 𝗔𝗥𝗘 𝗗𝗥𝗘𝗣𝗧 𝗗𝗘 𝗩𝗢𝗧?\n\n\nPentru \nalegerile prezidențiale\n, toți cetățenii români cu vârsta de 18 ani împliniți până în ziua votului inclusiv, care nu au drepturile electorale interzise prin hotărâre judecătorească definitivă.\n \n\n\nIMPORTANT\n\n\nReamintim că, la alegerile parlamentare din perioada 30 noiembrie – 1 decembrie, pot vota la una din secțiile de votare organizate în străinătate, doar cetățenii români cu domiciliul sau reședința în străinătate.\n\n\nDocumente românești necesare:\n\n\nLa secțiile de votare organizate în străinătate, cetățenii români cu drept de vot vor putea vota \nîn baza unui act de identitate emis de statul român\n, \nvalabil în ziua votării\n:\n\n\n\n\ncartea de identitate;\n\n\ncartea electronică de identitate;\n\n\ncartea de identitate provizorie;\n\n\nbuletinul de identitate;\n\n\npașaportul diplomatic;\n\n\npașaportul diplomatic electronic;\n\n\npașaportul de serviciu;\n\n\npașaportul de serviciu electronic;\n\n\npașaportul simplu;\n\n\npașaportul simplu electronic;\n\n\npașaportul simplu temporar;\n\n\nîn cazul elevilor din școlile militare, carnetul de serviciu militar.\n\n\n\n\nÎn plus față de aceste documente, \npentru alegerile parlamentare din perioada 30 noiembrie – 1 decembrie, cetățenii români trebuie să facă dovada reședinței sau domiciliului în străinătate.\n\n\n\n\nCertificat de înregistrare ca cetățean comunitar\n\n\nAdeverință de înregistrare în Registrul municipal\n\n\nPermis de conducere\n\n\nCard de sănătate\n\n\nCarnet de elev/student\n\n\nDocumente care conțin NIE (numărul de identificare al străinului), respectiv: a) carte de muncă, b) certificat de persoană în căutarea unui loc de muncă, c) certificat de înscriere la asigurările sociale.\n \n\n\n\n\nLista documentelor care atestă reședința în străinătate poate fi consultată \n👉\n \nAICI\n.\n\n\nPENTRU A RĂMÂNE MEREU INFORMAT CU PRIVIRE LA PROCESUL ELECTORAL, VĂ PUNEM LA DISPOZIȚIE ACESTE DOUĂ SECȚIUNI PE SITE-UL AMBASADEI ROMÂNIEI:\n\n\n\n\nhttps://madrid.mae.ro/node/3482\n\n\nhttps://madrid.mae.ro/node/3483\n\n\n\n\nSISTEMUL INFORMATIC DE MONITORIZARE A PREZENȚEI LA VOT ȘI DE PREVENIRE A VOTULUI ILEGAL (SIMPV)\n\n\nEste o soluție modernă care nu doar garantează securitatea procesului electoral, ci și reduce timpii de așteptare la secțiile de votare, facilitând exercitarea dreptului de vot într-un mod sigur, rapid și eficient. De asemenea, pe durata desfășurării procesului electoral în străinătate, localurile secțiilor de votare vor fi monitorizate video, conform prevederilor legale.\n\n\nInformații și foto: \nAmbasada României în Regatul Spaniei",
        "author": null,
        "date": "2024-11-19T18:47:42+02:00",
        "category": "Diaspora",
        "url": "https://occidentul-romanesc.com/informatii-legate-de-sectiile-de-votare-organizate-in-spania-pentru-alegerile-prezidentiale-si-parlamentare-2024/",
        "region": "Spania"
    },
    {
        "title": "Informații utile: Organizarea alegerilor în Regatul Spaniei pentru reprezentanții României în Parlamentul European",
        "content": "În contextul alegerilor programate pentru \n9 iunie 2024\n, cetățenii români din Regatul Spaniei sunt invitați să își exercite dreptul fundamental de vot în cadrul alegerilor pentru \nreprezentanții României în Parlamentul European\n.\n\n\nAmbasada României\n și \noficiile consulare din Spania\n au organizat\n 147 de secții de votare\n, asigurând astfel că cetățenii români din diverse orașe și regiuni din Regatul Spaniei au acces ușor și comod la exercitarea dreptului lor democratic de a alege.\n\n\nAceste alegeri europene nu reprezintă doar o oportunitate pentru cetățenii români din Spania să-și exprime opțiunile politice, ci și un moment important în consolidarea participării comunității românești în viața politică a țării. Prin implicarea activă în procesul electoral, românii din Spania pot contribui la modelarea viitorului Europei și la consolidarea relațiilor dintre România și comunitatea sa din străinătate.\n\n\nLista completă a secțiilor de votare\n este disponibilă \nAICI.\n\n\nÎn continuare, vă prezentăm o serie de \ninformații utile privind desfășurarea procesului electoral:\n\n\nInformații generale:\n\n\n\n\nFiecare alegător are dreptul la un singur vot. Votul este universal, secret, direct, egal și liber exprimat.\n\n\nVotarea se va desfășura în data de 9 iunie 2024, între orele 07:00-22:00 (ora locală). \nAlegătorii care la ora 22.00 se află la sediul secției de votare, precum și cei care se află la rând în afara sediului secției de votare \npot să-și exercite dreptul de vot până cel mult la ora 23.59\n (ora locală), în condițiile legii.\n\n\nLa secțiile de votare organizate în străinătate puteți vota în data de \n9 iunie 2024\n doar pentru alegerea membrilor din România în Parlamentul European. În străinătate, cetățenii români \nnu își vor putea exercita dreptul de vot pentru alegerile locale\n \ncare vor avea loc în aceeași zi în România\n.\n\n\nPotrivit prevederilor legale, la alegerile pentru \nParlamentul European din 9 iunie 2024\n, \nnu se poate vota prin corespondență.\n\n\n\n\nUnde se poate vota în Spania?\n\nAlegătorii români pot vota la una dintre cele 147 de secții de votare care vor fi înființate în Spania.\n\n\nCine are drept de vot?\n\n\n\n\nAu drept de vot toți cetățenii români cu \nvârsta de 18 ani, împliniți până în ziua votului inclusiv \nși care nu au drepturile electorale interzise prin hotărâre judecătorească definitivă sau care nu s-a înscris în listele electorale ale unui stat membru UE, altul decât România.\n\n\nDacă v-ați înscris în lista electorală pentru a-i alege pe \nmembrii din Spania în Parlamentul European\n, puteți vota pentru reprezentanții României în Parlamentul European numai după ce dați o declarație potrivit căreia nu v-ați exercitat dreptul de vot la același scrutin pentru membrii din Spania în Parlamentul European. Votul multiplu se pedepsește conform legilor în vigoare.\n\n\n\n\nSunt turist, pot vota în Spania?\n\n\n\n\nDa, au drept de vot toți cetățenii români peste 18 ani, indiferent de rezidența sau domiciliul acestora, inclusiv cei aflați în vacanță în străinătate, cu condiția să dețină un document de identitate românesc valabil.\n\n\n\n\nLa secțiile de votare organizate  în străinătate, cetățenii români cu drept de vot vor putea vota \nîn baza unui act de identitate emis de statul român\n, \nvalabil în ziua votării\n:\n\n\n\n\ncartea de identitate;\n\n\ncartea electronică de identitate;\n\n\ncartea de identitate provizorie;\n\n\nbuletinul de identitate;\n\n\npașaportul simplu;\n\n\npașaportul simplu electronic;\n\n\npașaportul simplu temporar;\n\n\npașaportul diplomatic;\n\n\npașaportul diplomatic electronic;\n\n\npașaportul de serviciu;\n\n\npașaportul de serviciu electronic;\n\n\nîn cazul elevilor din școlile militare, carnetul de serviciu militar.\n\n\n\n\nLa alegerile pentru \nParlamentul European din 9 iunie 2024\n \nnu se utilizează cărțile de alegător și nu este permisă votarea cu titlul de călătorie.\n\n\nReamintim tuturor cetățenilor români, ale căror documente de identitate emise de statul român au expirat, să se programeze și să se prezinte la sediile oficiilor consulare pentru a obține în timp util acte de identitate valabile.\n\n\nSistemul informatic de monitorizare a prezenței la vot și de prevenire a votului ilegal (SIMPV)\n\n\nSIMPV facilitează verificarea îndeplinirii condițiilor prevăzute de lege pentru exercitarea dreptului de vot, semnalează tentativele de vot ilegal, facilitează exercitarea dreptului de vot, asigură unicitatea înscrierii în listele electorale și furnizează Biroului Electoral Central date statistice privind prezența la vot.\n\n\nSIMPV semnalează în timp real dacă persoana care se prezintă la secția de votare a votat la o altă secție\n, dacă este pusă sub interdicție printr-o hotărâre judecătorească definitivă sau dacă este condamnată prin hotărâre judecătorească definitivă la pierderea drepturilor electorale.\n\n\nLa prezentarea actului de identitate în secția de votare, înainte de a vota, un operator de calculator va introduce CNP-ul dumneavoastră într-o aplicație informatică sigură și protejată, în vederea asigurării unui proces electoral corect.\n\n\nInformații suplimentare/link-uri utile:\n\n\n\n\nSecțiunea dedicată alegerilor pentru Parlamentul European de pe site-ul MAE: \nhttps://www.mae.ro/node/64179\n\n\nSite-ul Autorității Electorale Permanente: \nhttps://www.roaep.ro/\n\n\nSecțiunea dedicată de pe site-ul Biroului Electoral Central: \nhttps://europarlamentare2024.bec.ro/\n\n\n\n\nA consemnat: Occidentul Românesc\n\n\nInformații: Ambasada României în Regatul Spaniei",
        "author": null,
        "date": "2024-05-16T12:00:58+02:00",
        "category": "Informații",
        "url": "https://occidentul-romanesc.com/informatii-utile-organizarea-alegerilor-in-regatul-spaniei-pentru-reprezentantii-romaniei-in-parlamentul-european/",
        "region": "Spania"
    },
    {
        "title": "Informații utile privind condițiile de muncă și securitate socială ale angajaților la domiciliu în Spania",
        "content": "Ambasada României în Regatul Spaniei\n vine în sprijinul cetățenilor români interesați și pune la dispoziție 3 surse de informare pe tema \ncondițiilor de muncă și securitate socială ale angajaților la domiciliu\n („empleados de hogar”):\n\n\n\n\nGhidul\n realizat de \nGuvernul spaniol\n \nhttps://prensa.mites.gob.es/…/not…/ministro/detalle/4142\n (ghidul tradus în limba română îl regăsiți aici: \nhttps://madrid.mae.ro/sites/madrid.mae.ro/files/ghid_-_traducere_neoficiala.pdf\n)\n\n\nInterviul atașatului pentru probleme de muncă\n și sociale din cadrul misiunii diplomatice, \nCristina Florea\n, pentru publicația \nOccidentul Românesc\n:\n http://occidentul-romanesc.com/cristina-florea-imbunatatirea-conditiilor-de-munca-si-securitate-sociala-a-angajatilor-la-domiciliu-empleados-de-hogar-in-spania\n/\n\n\nÎn fiecare zi de \nmiercuri\n, în intervalul \n10:00 – 12:00\n, atașatul pe probleme de muncă și sociale este prezent la sediul CG Madrid (situat în Avenida de la Albufera, nr. 319) pentru a oferi consultanță de specialitate persoanelor care au nelămuriri în domeniu.\n\n\n\n\nPersoanele interesate pot să scrie \natașaților pentru probleme de muncă\n și sociale din cadrul \nAmbasadei României în Regatul Spaniei\n la adresele \nmadrid.social@mae.ro\n și \nmadrid.social1@mae.ro\n sau să sune la numărul de telefon 913507356.",
        "author": null,
        "date": "2022-10-10T19:25:03+02:00",
        "category": "Informații",
        "url": "https://occidentul-romanesc.com/informatii-utile-privind-conditiile-de-munca-si-securitate-sociala-ale-angajatilor-la-domiciliu-in-spania/",
        "region": "Spania"
    },
    {
        "title": "Înșelătorii bancare în creștere: Poliția Națională din Spania lansează avertisment pentru clienții ING, BBVA și Caixabank",
        "content": "În era digitală în care trăim, unde tranzacțiile bancare devin din ce în ce mai frecvente și mai comode, apare o nouă amenințare care a pus în alertă atât autoritățile, cât și cetățenii. Poliția Națională din Regatul Spaniei a emis o avertizare urgentă cu privire la o înșelătorie cibernetică care vizează direct economiile cetățenilor, golindu-le conturile bancare în câteva secunde. Această situație îngrijorătoare a escaladat rapid, devenind o problemă de amploare națională care necesită atenția imediată a Forțelor de Securitate pentru a opri înșelătoriile în instituții bancare precum ING, BBVA sau Caixabank, printre altele.\n\n\nRețelele sociale s-au umplut de mărturii cutremurătoare ale victimelor care și-au pierdut toate economiile din cauza acestei înșelătorii sofisticate, lăsând familii întregi în agonie și incertitudine financiară. Înșelătoria începe în cel mai neașteptat mod: un apel telefonic de la un presupus angajat al băncii tale. Cu o voce liniștitoare și folosind limbaj specific bancar, te avertizează cu privire la tranzacții suspecte în conturile tale și necesitatea urgentă de a-ți transfera fondurile către un alt cont „sigur” pentru a le proteja. În fața alarmei inițiale, este ușor să cazi în capcana lor, mai ales când numărul de telefon afișat pe ecran coincide cu cel al băncii tale.\n\n\nÎn fața creșterii alarmante a unor cazuri similare, \nPoliția Națională a postat un videoclip pe rețelele sociale avertizând cetățenii despre această înșelătorie cunoscută sub numele de „spoofing”\n. În video, ei explică faptul că infractorii cibernetici se prezintă drept angajați ai băncii victimei, folosind un program de calculator pentru a schimba numărul de telefon afișat pe ecran și folosind limbaj specific bancar pentru a câștiga credibilitate. În fața acestei amenințări crescute, Poliția Națională și experții în securitate cibernetică oferă mai multe sfaturi cheie pentru a evita căderea în această înșelătorie:\n\n\n\n\nBăncile tale nu îți vor solicita niciodată date personale sau bancare prin telefon și nici nu îți vor cere coduri trimise prin SMS.\n\n\nÎn fața oricăror îndoieli, închide apelul și sună direct la numărul oficial al băncii tale.\n\n\nNu efectua transferuri și nici nu partaja informații sensibile fără a verifica legitimitatea solicitării.\n\n\nMenține-ți sistemele de securitate actualizate și fii precaut cu apelurile sau mesajele suspecte.\n\n\nDacă ai fost victimă a acestei înșelătorii, mergi imediat la autoritățile polițienești și depune o plângere oficială.\n\n\n\n\nAceastă înșelătorie a generat o intensă dezbatere despre responsabilitatea legală a instituțiilor bancare și a clienților în protejarea fondurilor. În timp ce unele victime au reușit să-și recupereze economiile datorită intervenției băncilor lor, altele se confruntă cu răspunsuri dezamăgitoare, cu instituții care argumentează că responsabilitatea revine clienților pentru ne-protejarea adecvată a elementelor lor de securitate. Această situație a intensificat polemica cu privire la necesitatea unei reglementări mai stricte și a unei protecții mai mari pentru consumatori în domeniul bancar digital.\n\n\nÎn fața gravității situației, autoritățile și-au intensificat eforturile pentru a combate această înșelătorie cibernetică. În plus față de campaniile de conștientizare publică, se desfășoară investigații amănunțite pentru a identifica și a demola rețelele criminale din spatele acestor atacuri. De asemenea, se explorează măsuri legislative și reglementări pentru a consolida securitatea tranzacțiilor bancare online și pentru a stabili protocoale mai stricte pentru protecția consumatorilor.\n\n\nA consemnat: Mircea Fluieraș – OR\n\n\nInformații: Policía Nacional",
        "author": null,
        "date": "2024-04-09T08:36:19+02:00",
        "category": "Informații",
        "url": "https://occidentul-romanesc.com/inselatorii-bancare-in-crestere-politia-nationala-din-spania-lanseaza-avertisment-pentru-clientii-ing-bbva-si-caixabank/",
        "region": "Spania"
    },
    {
        "title": "Instabilitatea atmosferică continuă în Regatul Spaniei",
        "content": "14 noiembrie 2024, ora 13:20\n\n\nAgenția Meteorologică de Stat din Spania (AEMET)\n a ridicat în această dimineață avertizarea de cod roșu pentru orașele Valencia și Málaga, dar menține în vigoare avertizările de cod portocaliu pentru șapte regiuni, inclusiv provinciile \nCádiz\n, \nHuelva\n, \nSevilla\n și \nValencia\n, \nprecizează El País\n.\n\n\nDupă ce ieri a adus precipitații torențiale, fenomenul atmosferic cunoscut sub numele de DANA (depresiune atmosferică izolată la niveluri înalte) își continuă mișcarea lentă către sud-vest, determinând extinderea instabilității atmosferice în \nAndaluzia.\n Avertizările de cod roșu au fost retrase mai devreme decât era preconizat, iar în acest moment sunt în vigoare avertizări portocalii doar în \nCádiz\n, \nHuelva\n, \nSevilla\n și \nValencia\n. De asemenea, nivelul de avertizare a fost redus la cod galben în alte regiuni, printre care \nAlicante\n, \nGranada\n și \nMurcia\n.\n\n\n\n\nPrecipitații semnificative\n\n\nMiercuri, 13 noiembrie 2024, DANA a generat cantități impresionante de precipitații: 142 de litri pe metru pătrat în Málaga, 82 în Pego (Alicante) și Granada, iar în cursul nopții au fost înregistrați 94 de litri în Cullera (Valencia). De dimineață, s-au acumulat deja 62 de litri în Miramar (Valencia), 40 în Jimena de la Frontera (Cádiz) și 38 în Alpandeire (Málaga).\n\n\nRubén del Campo\n, purtător de cuvânt al AEMET, explică faptul că, pe parcursul zilei, DANA va continua să se deplaseze încet către sud-vest, transformându-se într-o BFA (borrasca fría aislada – o zonă de presiune scăzută izolată). Din această cauză, instabilitatea atmosferică va persista în Andaluzia, iar ploile intense ar putea aduce acumulări de 100 până la 150 de litri pe metru pătrat în Valencia și Málaga. În zona Strâmtorii Gibraltar, în provinciile Cádiz, Huelva și Sevilla, se așteaptă acumulări de 80 până la 100 de litri pe parcursul zilei.\n\n\nPrognoza pentru următoarele zile\n\nVineri, BFA va rămâne aproape staționară în sud-vestul Peninsulei Iberice, ceea ce va provoca precipitații intense, mai ales în Andaluzia, Extremadura și în apropierea sistemului central. Sâmbătă și duminică, se preconizează o îmbunătățire semnificativă a vremii, cu posibile ploi slabe în vestul peninsulei, iar temperaturile vor continua să crească, atingând valori de peste 25°C în valea Guadalquivir.\n\n\nAEMET estimează că, odată cu sfârșitul weekendului, episodul actual de vreme severă se va încheia, iar condițiile meteo vor deveni mai stabile pe teritoriul întregii țări.\n\n\nA consemnat: Mircea Fluieraș – Occidentul Românesc\n\n\nInformații și foto: El País",
        "author": null,
        "date": "2024-11-14T14:58:58+02:00",
        "category": "Spania",
        "url": "https://occidentul-romanesc.com/instabilitatea-atmosferica-continua-in-regatul-spaniei/",
        "region": "Spania"
    },
    {
        "title": "Institutul Cultural Român din Madrid găzduiește Expoziția „Atlasul frumuseții: Femeile lumii și poveștile lor” de Mihaela Noroc",
        "content": "Institutul Cultural Român de la Madrid\n aduce din nou în atenția publicului o expoziție de excepție: \n„Atlasul frumuseții: Femeile lumii și poveștile lor”\n, semnată de talentata fotografă \nMihaela Noroc\n. Expoziția este o veritabilă călătorie în jurul globului, oferind publicului o incursiune captivantă prin portretele a 36 de femei, surprinse de obiectivul sensibil și talentat al Mihaelei Noroc.\n\n\nDe la Spania la Japonia, de la Mexic la Afganistan, de la Statele Unite la India, vizitatorii vor putea explora o varietate de culturi și experiențe de viață, reflectate în frumusețea și autenticitatea fiecărei femei surprinse în imagini. Expoziția este mai mult decât o simplă colecție de portrete; este o celebrare a diversității umane și a frumuseții în toate formele ei.\n\n\nUn manifest pentru dragoste și speranță într-o lume divizată\n\nÎntr-o epocă marcată de diviziuni și tensiuni, \n„Atlasul frumuseții”\n devine un manifest pentru dragoste, cunoaștere și speranță. Prin intermediul fotografiilor sale, Mihaela Noroc ne invită să reflectăm asupra a ceea ce ne unește ca oameni, în ciuda diferențelor noastre aparente. Fiecare portret și poveste aduce o contribuție unică la înțelegerea și aprecierea diversității lumii în care trăim.\n\n\nVernisaj și prezentare de excepție\n\nVernisajul expoziției a avut loc pe data de \n3 aprilie\n, la ora 19:00, ora Spaniei. Evenimentul a fost onorat de prezența \nCristinei Carrillo de Albornoz Fisac\n, o personalitate cu o vastă experiență în domeniul artei și al diplomatului, având în spate o carieră impresionantă care include colaborări cu instituții de prestigiu din întreaga lume.\n\n\n\n\nDetalii despre expoziție\n\nExpoziția va fi deschisă publicului în perioada \n3 – 30 aprilie 2024\n, la sediul \nInstitutului Cultural Român de la Madrid\n, situat în \nPlaza del Cordón, nº1, bajo dcha., 28005, Madrid\n. Programul de vizitare este următorul: luni, miercuri și vineri de la 10:00 la 17:00, marți și joi de la 10:00 la 20:30. Intrarea este gratuită, oferind astfel oportunitatea tuturor celor interesați să se bucure de această experiență culturală deosebită.\n\n\nDespre Mihaela Noroc și proiectul „Atlasul frumuseții”\n\n\nMihaela Noroc\n, născută în 1985 și absolventă a Universității Naționale de Arte din București, este mintea creativă din spatele proiectului „Atlasul frumuseții”. Cu o experiență de peste 10 ani în domeniul fotografiei, Mihaela a călătorit în peste 100 de țări și a fotografiat peste două mii de femei, capturând esența și diversitatea frumuseții feminine din întreaga lume.\n\n\nAlbumul „Atlasul frumuseții” a fost publicat în 2017 și a cunoscut un succes remarcabil, fiind tradus în mai multe limbi și vândut în peste 150.000 de exemplare până în prezent. Expozițiile individuale ale Mihaelei Noroc au fost găzduite în orașe precum New York, Berlin, Londra și Paris, aducând frumusețea și poveștile femeilor din întreaga lume în fața unui public internațional.\n\n\nCu fiecare fotografie și cu fiecare poveste, Mihaela Noroc ne amintește că frumusețea este universală și că, în ciuda diferențelor culturale și geografice, suntem cu toții conectați în această călătorie numită viață.\n\n\nA consemnat: Zoe Stoleru Martí\n\n\nInformații și foto: ICR Madrid",
        "author": null,
        "date": "2024-04-06T19:00:21+02:00",
        "category": "Cultură",
        "url": "https://occidentul-romanesc.com/institutul-cultural-roman-din-madrid-gazduieste-expozitia-atlasul-frumusetii-femeile-lumii-si-povestile-lor-de-mihaela-noroc/",
        "region": "Spania"
    },
    {
        "title": "Insulele Baleare „lider în redresarea turistică în Spania” în 2022",
        "content": "Directorul Agenției pentru Strategia Turistică a Insulelor Baleare (Aetib), Francesc Mateu Aguiló, a asigurat că Arhipelagul va recupera „tot turismul britanic pierdut în timpul pandemiei” și „va conduce redresarea turistică în Spania” în 2022.\n\n\nMateu a făcut aceste declarații în timpul apariției sale la Comisia pentru Turism și Muncă a Parlamentului Baleare, relatează Europa Press, și a făcut un bilanț pozitiv al acestui sezon turistic, subliniind că Insulele Baleare au fost comunitatea autonomă care a primit cei mai mulți turişti internaţionali timp de şase luni consecutiv. De asemenea, el a subliniat că volumul călătorilor în Baleare reprezintă 25% din sosirile internaționale în Spania.\n\n\nDirectorul Aetib a insistat să promoveze în continuare ajustarea sezonieră pentru a prelungi sezonul dincolo de lunile de vară și pentru a promova turismul alternativ.\n\n\nA consemnat: Zoe Stoleru Martí – OR\n\n\nFoto: TUI;  Francesc Mateu Aguiló, presidente de Aetib (Twitter (@ATBIllesBalears)",
        "author": null,
        "date": "2022-01-27T13:15:50+02:00",
        "category": "Spania",
        "url": "https://occidentul-romanesc.com/insulele-baleare-lider-in-redresarea-turistica-in-spania-in-2022/",
        "region": "Spania"
    },
    {
        "title": "Insulele Canare, lider în turism pentru sezonul de iarnă",
        "content": "Insulele Canare\n reprezintă toată magia unui arhipelag unic în lume datorită diversității și bogăției sale subtropicale; un univers întreg, unde turiștii se pot bucura de o climă primăvăratică ce durează 12 luni pe an. Arhipelagul reprezintă aproximativ o treime din vânzările agențiilor de turism pe principala piață de ieșire din Europa.\n\n\nInsulele Canare se poziționează ca destinație vedetă pe o piață germană care înregistrează o creștere semnificativă în fața acestui sezon de iarnă. După cum a dezvăluit Asociația Germană de Călătorii (DRV), arhipelagul spaniol reprezintă aproximativ o treime din vânzările totale de călătorii pentru următoarele câteva luni (Insulele Canare și alte patru comunități, în afara „listei negre” a Germaniei), relatează preferente.com.\n\n\nÎn spate, la mare distanță, apar și alte destinații calde precum Maldive, Egipt și Republica Dominicană. Atât primul cât și al treilea aproape au atins nivelurile de rezerve pre-Covid-19, în timp ce Egiptul este încă departe (mai puțin de 53% față de iarna de acum doi ani).\n\n\nAvând în vedere că rezervările continuă să se facă în termen foarte scurt, volumul de afaceri pentru următorul sezon de iarnă 2021/22 înregistrează o scădere de 50% față de cifrele înregistrate la aceleași date în urmă cu doi ani. Totuși, va trebui să așteptăm și să vedem cum evoluează angajările de ultimă oră pentru a cunoaște exact statutul real al emitentului german.\n\n\n„Dorința de a călători este acolo, în Insulele Canare: de îndată ce o destinație populară de vacanță poate fi vizitată, rezervările cresc. Cu toate acestea, există încă incertitudine, deoarece reglementările de intrare se schimbă uneori rapid. În acest moment, nu există nicio securitate de planificare pentru turiști sau industria călătoriilor ”\n, se plânge președintele DRV Norbert Fiebig.\n\n\nAsociația este „prudent optimistă” pentru sezonul de iarnă. Totuși, președintele acesteia avertizează că „ne pregătim pentru un alt an dificil și nu ne așteptăm la o revenire până în al doilea trimestru al anului 2022”. „Un nivel de vânzări similar cu cel experimentat înainte de pandemie, probabil, nu va fi atins cel mai devreme până în 2023”, conchide Fiebig.\n\n\nA consemnat: Zoe Stoleru Martí – OR\n\n\nFoto: eleconomista.es",
        "author": null,
        "date": "2022-01-27T13:19:40+02:00",
        "category": "Spania",
        "url": "https://occidentul-romanesc.com/insulele-canare-lider-in-turism-pentru-sezonul-de-iarna/",
        "region": "Spania"
    },
    {
        "title": "Insulele Canare: Salvamento Marítimo a salvat 521 de migranți sosiți în patru caiace la El Hierro într-o singură zi",
        "content": "Salvamento Marítimo a desfășurat cu succes operațiuni de salvare pentru a veni în ajutorul a 521 de migrați care au ajuns pe insula El Hierro în patru caiace în cursul zilei de marți, 3 octombrie. În timpul după-amiezii, un alt caiac a ajuns pe insulă, transportând 280 de persoane, printre care două femei și 10 minori, toți în stare generală bună de sănătate. Acesta este cel mai numeros caiac care a ajuns pe coasta arhipelagului începând cu anul 1994, când a început ruta canariană. Celelalte două ambarcațiuni care au ajuns pe insulă în ultimele 24 de ore aveau la bord 127 și, respectiv, 91 de persoane.\n\n\nÎn paralel, în Fuerteventura, două grupuri de câte trei ambarcațiuni diferite au debarcat în Puerto del Rosario. Prima dintre acestea a fost o barcă pneumatică salvată de Guardamar Calíope la aproximativ 45 de kilometri est de Lanzarote, cu 46 de ocupanți: 37 de bărbați, opt femei și o fetiță, toți de origine subsahariană.\n\n\nDeși operațiunea de salvare s-a desfășurat în apropierea insulei Lanzarote, cei 46 de supraviețuitori au fost transportați la Fuerteventura, având în vedere că resursele primului punct de primire din Arrecife erau depășite în urma celor aproape 380 de sosiri de luni, 2 octombrie, fiind necesară amenajarea unei tabere în port. Cei 79 de supraviețuitori, provenind din regiunile subsahariane sunt ocupanții celor două ambarcațiuni salvate de remorcherul olandez Vos Pace în apele sub responsabilitatea salvării maritime marocane, în nordul Tarfaya. Aceștia au ajuns în Puerto del Rosario după ce o parte dintre ei s-au revoltat și au amenințat echipajul remorcherului. Nouă dintre aceștia au fost arestați de Garda Civilă pentru infracțiunea de piraterie.\n\n\nResursele din cadrul Centrului Temporar de Primire a Străinilor, instalat provizoriu în Puerto Naos, Arrecife (Lanzarote), sunt depășite, iar autoritățile au luat decizia de a demonta centrul și de a transfera aproximativ 150 de migrați la centre din Las Palmas de Gran Canaria și Tenerife.\n\n\nDe asemenea, se va proceda la transferarea în aceste insule a altor 90 de migrați care primesc asistență provizorie în cadrul Centrului Temporar de Primire a Străinilor din Arrecife, amplasat în apropierea comisariatului de poliție.\n\n\nPrimarul din Arrecife, Yonathan de León, a avertizat cu privire la depășirea resurselor destinate primirii migraților ajunși în Lanzarote și a solicitat Guvernului central să adopte măsuri urgente pentru a remedia situația. În același context, președintele Canare, Fernando Clavijo, a anunțat că va aborda problema în cadrul întâlnirii sale cu vicepreședinta Guvernului, Teresa Ribera, insistând asupra necesității unui comandament unic în domeniul imigrației și cerând implementarea de soluții pentru a gestiona creșterea sosirilor de ambarcațiuni în insule.\n\n\nAceastă creștere confirmă predicțiile conform cărora, odată cu instalarea vremii calme, va avea loc o creștere semnificativă a sosirilor.\n\n\nSursă informații și foto: RTVE",
        "author": null,
        "date": "2023-10-04T08:54:49+02:00",
        "category": "Spania",
        "url": "https://occidentul-romanesc.com/insulele-canare-salvamento-maritimo-a-salvat-521-de-migranti-sositi-in-patru-caiace-la-el-hierro-intr-o-singura-zi/",
        "region": "Spania"
    },
    {
        "title": "Insulele Canare, un adevărat paradis natural, vor să-şi reducă dependenţa de turism",
        "content": "Yaiza Castilla Herrera, social-democrata în vârstă de 36 de ani, responsabil pentru industrie şi turism în Insulele Canare, se arată foarte hotărâtă să schimbe ceva cu privire la actuala pandemie: \n„Trebuie să ne diversificăm economia, să devenim mai autonomi în ce priveşte aprovizionarea cu energie şi alimente şi să fim mai independenţi de turismul internaţional.”\n, relatează agenția EFE.\n\n\nPrin aceasta, Castilla înţelege o intensificare a comerţului cu Africa (Canarele aparţin Spaniei, dar geografic insulele se află mai aproape de coasta africană), o agricultură mai diversificată, care să presupună mai mult decât doar culturi de banane şi roşii, producerea mai multor spoturi publicitare care să facă reclamă arhipelagului din Oceanul Atlantic, cât și extinderea viticulturii pentru a se exporta mai mult vin pe piaţa internaţională.\n\n\nYaiza Castilla Herrera\n atrage atenţia că ar fi trebuit luate măsuri şi fără pandemia de coronavirus: \n„În prezent, 75 la sută din hotelurile noastre sunt închise, dar şi înainte de pandemie am avut de suferit de pe urma falimentului companiei germane de zbor Air Berlin, la care s-a adăugat ulterior cel al concernului turistic Thomas Cook. Economia insulară depinde indirect de turism în proporţie de 80 la sută şi direct, prin ocuparea forţei de muncă, în proporţie de 40 la sută.”\n\n\nŞi afacerea cu apartamentele şi casele de vacanţă depinde de turişti. Aproximativ 13 la sută din populaţia Insulelor Canare sunt străini, între care, pe lângă imigranţii economici din Maroc, majoritatea sunt germani, britanici şi francezi. Înaintea declanşării pandemiei, şomajul se cifra oficial la 19 procente, dar până la finele anului se aşteaptă să crească la 25 la sută.\n\n\n\n\nManuel Romera\n, economist la IE University din Madrid, crede în schimb că locuitorii Insulelor Canare – 2,2 de milioane la număr – ar trebui să-şi intensifice relaţiile cu continentul african şi să facă reclamă cu avantajele fiscale, interesante pentru întreprinderi şi investitori, şi nu numai cu hotelurile pe care le au, precizează dw.com.\n\n\nÎn ce priveşte industria portuară, guvernul regional din Insulele Canare încearcă deja de un timp să se poziţioneze internaţional – de pildă în competiţia cu oraşul marocan Tanger. Dar cu Marocul învecinat există de mai multă vreme litigii, care s-au amplificat în acest an după ce Marocul şi-a extins apele teritoriale din faţa coastei în defavoarea Insulelor Canare. În discuţie sunt pescuitul şi extracţia de petrol.\n\n\n„Studiile confirmă că merită. În plus, la o adâncime de 4000 de metri sub apă există mari cantităţi de bogăţii naturale, care promit câştiguri substanţiale dacă se va avea la dispoziţie tehnologia necesară pentru a le exploata”,\n spune \nJuan Carlos Higueras\n, economist la EAE Business School.\n\n\nHome Office în Insulele Canare\n\n\nEconomista \nLaura Ramos\n, în vârstă de 42 de ani, tocmai a revenit în Gran Canaria din Statele Unite. Ea ştie prea bine că aici nu poate câştiga la fel de mult ca în SUA, unde a trăit timp de mai mulţi ani. \n„Dar pentru mine importante sunt regiunea, cultura şi familia”\n, mărturiseşte Ramos, care speră ca strategia politicienei Yaiza Castilla să dea roade. Oricine poate munci de aici dacă are un job la care e posibil să lucrezi de acasă. \nHome Office \neste acum, pe timpul pandemiei, mai actual ca oricând. Ramos mai adaugă un argument: \n„clima blândă pe tot parcursul anului, aerul curat şi costurile reduse de viaţă”.\n \n\n\n\n\nNatura le este, de altfel, celor mai mulţi dintre locuitorii arhipelagului, mai importantă chiar decât propria bunăstare. Prin proteste masive, cu câţiva ani în urmă, localnicii au reușit să determine concernul petrolier spaniol Repsol să renunţe la extracţiile din preajma coastelor canare.\n\n\nYaiza Castilla Herrera\n pledează şi ea pentru folosirea energiei regenerabile în locul carburanţilor fosili. Insula El Hierro, spre exemplu, îşi produce singură necesarul de energie doar din surse regenerabile. Acelaşi obiectiv îl au şi celelalte insule din arhipelagul Canarelor, subliniază Castilla într-o declarație. Nici Olando Hérnando nu-şi poate imagina alt loc pe lume în care să trăiască decât în Tenerife.\n\n\nFoto: EFE",
        "author": null,
        "date": "2020-07-25T17:43:07+02:00",
        "category": "Spania",
        "url": "https://occidentul-romanesc.com/insulele-canare-un-adevarat-paradis-natural-vor-sa-si-reduca-dependenta-de-turism/",
        "region": "Spania"
    },
    {
        "title": "CG Sevilla, întâlnire cu Preşedintele Parlamentului Comunităţii Autonome Andaluzia",
        "content": "Miercuri, 9 noiembrie a.c., \nBogdan Stănescu\n, consul general al României la Sevilla a avut o întrevedere de lucru cu \nJesús Aguirre Muñoz\n, preşedintele Parlamentului Comunităţii Autonome Andaluzia.\n\n\nSubiectele abordate în cadrul întâlnirii au vizat menținerea la un nivel ridicat a colaborării oficiului consular român cu autorităţile spaniole regionale pe segmentul asistenței consulare în beneficiul conaționalilor noștri, precum şi intensificarea relațiilor instituționale între CG Sevilla și autoritățile spaniole din CAA în domenii de interes reciproc.\n\n\nPreședintele legislativului andaluz a apreciat, de o manieră pozitivă, integrarea cetățenilor români în comunitatea locală, asigurând, totodată, oficiul consular român de întregul său sprijin în vederea îndeplinirii atribuțiilor CG Sevilla, conferite de legislația internațională.\n\n\nMenținerea unui dialog permanent și direct cu autoritățile regionale din Comunitatea autonomă Andaluzia (CAA), regiune care găzduiește o importantă prezență românească reprezintă o preocupare constantă a activității Consulatului General al României la Sevilla.\n\n\nComunicat și foto: Consulatul General al României la Sevilla",
        "author": null,
        "date": "2022-11-09T21:30:23+02:00",
        "category": "Diaspora",
        "url": "https://occidentul-romanesc.com/intalnire-cu-presedintele-parlamentului-autonome-andaluzia/",
        "region": "Spania"
    },
    {
        "title": "Întâlnire de lucru CG Sevilla – Delegat al Guvernului Spaniol în provincia Cádiz",
        "content": "În contextul menținerii bunelor relații cu autoritățile locale, la data de \n21 martie 2023\n, a avut loc o întâlnire de lucru între consulul general al României la Sevilla, \nBogdan Stănescu\n şi \nJosé Antonio Pacheco Calvo\n, delegatul guvernului spaniol în Provincia Cádiz.\n\n\n\n\nTemele abordate în cadrul întâlnirii au vizat identificarea de noi mijloace de colaborare în vederea sprijinirii activității oficiului consular pentru asigurarea unei asistențe și protecții consulare adecvate, în beneficiul cetățenilor români cu reședința permanentă sau temporară în Provincia Cádiz, Comunitatea Autonomă Andaluzia, se precizează într-un comunicat.\n\n\nSursa: CG Sevilla",
        "author": null,
        "date": "2023-03-25T11:16:02+02:00",
        "category": "Politică",
        "url": "https://occidentul-romanesc.com/intalnire-de-lucru-cg-sevilla/",
        "region": "Spania"
    },
    {
        "title": "Întâlnire de lucru la Sevilla: MAI cu reprezentanți ai Gărzii Civile din Andaluzia",
        "content": "În contextul bunelor relații de colaborare polițienească, la 04 aprilie a.c., a debutat seria întâlnirilor tehnice de lucru ale delegației structurilor teritoriale ale Ministerului Afacerilor Interne al României (MAI) cu reprezentanții Gărzii Civile din Comunitatea Autonomă Andaluzia, eveniment organizat la inițiativa Consulatului General al României la Sevilla în colaborare cu Direcția Generală Afaceri Europene din cadrul MAI, Biroul Atașatului de Afaceri Interne din cadrul Ambasadei României la Madrid și Garda Civilă din Andaluzia.\n\n\nÎn alocuțiunea de deschidere, Generalul de brigadă Alfonso Rodriguez Castillo, comandantul Gărzii Civile din Andaluzia, a subliniat importanța cooperării internaționale în acest domeniu, necesitatea menținerii și dezvoltării parteneriatului existent, menționând totodată nivelul foarte bun al colaborării dintre instituțiile participante, menționează într-un comunicat Consulatul General al României la Sevilla.\n\n\nMAI este reprezentat la aceste reuniuni de structuri ale Inspectoratului General al Poliției Române/Direcția de Combatere a Criminalității Organizate; Inspectoratului General al Poliției de Frontieră şi Inspectoratului General al Jandarmeriei Române, instituții cu competente similare departamentelor din cadrul Gărzii Civile.\n\n\nConsulatul General al României la Sevilla mulțumește și pe această cale Ministerului Afacerilor Interne și Gărzii Civile din Andaluzia pentru colaborarea în realizarea acestui proiect.",
        "author": null,
        "date": "2022-04-06T23:35:07+02:00",
        "category": "Spania",
        "url": "https://occidentul-romanesc.com/intalnire-de-lucru-la-sevilla-mai-cu-reprezentanti-ai-garzii-civile-din-andaluzia/",
        "region": "Spania"
    },
    {
        "title": "Întâlnire emoționantă a ambasadorului George Bologan cu comunitatea românească din Mejorada del Campo (Madrid)",
        "content": "Duminică, 22 mai a.c., la invitația parohului \nSergiu Covaci\n din \nMejorada del Campo\n (Madrid), ambasadorul României în Regatul Spaniei, \nGeorge Bologan\n a participat la o întâlnire emoționantă cu comunitatea românească din localitate, care a prilejuit un nou episod al cunoașterii realității conaționalilor noștri din Spania, se precizează într-un comunicat.\n\n\nBiserica, indiferent de confesiune (ortodoxă, romano-catolică sau greco-catolică, neoprotestantă etc.) reprezintă un spațiu de întâlnire, altruism, solidaritate și păstrare a identității lingvistice și spirituale a românilor, indiferent unde aceștia au ales să trăiască.\n\n\n\n\nÎn cuvântul său, demnitarul român a făcut trimitere la un citat al lui Hesiod din opera „Munci și zile” în care poetul grec descrie semnele decăderii unei societăți: \n„discernământul (ca percepție între bine și rău) se va șubrezi, instituția respectului va intra în derivă (vor fi respectați preponderent cei nedemni). Vor câștiga teren nerușinarea, călcarea cuvântului dat, invidia. Între părinți și copii vor apărea obstacole greu de trecut, forța va prevala asupra dreptății, vulgaritatea va împânzi totul”\n, continuând prin îndemnul \n„de a înlocui nemulțumirile cu încrederea, că împlinirea binelui este în puterea fiecăruia, de a evita intrigile, bârfa, pentru că toate acestea ucid sufletele, urâțesc caracterul și ne fac mai săraci și mai singuri”.\n \n\n\nÎn cadrul întâlnirii, ambasadorul George Bologan a luat cunoștință despre povestea tânărului \nCătălin Iatan\n, victima unui tragic accident de muncă, românul de a cărui dramă ne aducem mereu aminte atunci când ne gândim la sutele de conaționali care lucrează în cele mai grele domenii de activitate și de multe ori în condiții dificile de muncă.\n\n\nÎn acest context, șeful misiunii diplomatice de la Madrid a transmis un gând de speranță și solidaritate familiei și de apreciere pentru comunitatea care a sprijinit în mod exemplar cazul lui Cătălin.\n \n\n\nUn mesaj de apreciere a fost transmis preotului \nSergiu Covaci\n și soției sale, pentru implicarea în organizarea orelor de limba română și engleză pentru copiii din Mejorada del Campo.\n\n\nPrezența în Mejorada del Campo a prilejuit și vizita la o societate comercială deținută de o familie de români de succes, apreciind astfel osteneala și curajul celor care au reușit să se facă respectați în comunitățile unde au decis să trăiască.\n\n\nComunicat și foto: Ambasada României în Regatul Spaniei",
        "author": null,
        "date": "2022-05-24T00:35:28+02:00",
        "category": "Spania",
        "url": "https://occidentul-romanesc.com/intalnire-emotionanta-a-ambasadorului-george-bologan-cu-comunitatea-romaneasca-din-mejorada-del-campo-madrid/",
        "region": "Spania"
    },
    {
        "title": "Întâlnire literară cu Ana Blandiana la Sevilla, Spania",
        "content": "Cititorii renumitei scriitoare \nAnei Blandiana\n sunt invitați, marți, \n18 octombrie 2022\n, la o întâlnire literară, care se va desfășura la \nSevilla\n, Spania.\n\n\nEvenimentul este organizat de către \nConsulatul General al României la Sevilla\n și \nInstitutul Cultural Român\n de la Madrid, cu sprijinul \nFacultății de Filologie\n din cadrul Universității Sevilla.\n\n\nLocația evenimentului literar\n: Facultatea de Filologie, Calle Palos de la Frontera s/n, 41004, Sevilla, Aula de Grados, începând cu orele 19:00.\n\n\nIntrarea este liberă în limita locurilor disponibile!\n\n\nComunicat și foto: Consulatul General al României la Sevilla",
        "author": null,
        "date": "2022-10-05T14:27:13+02:00",
        "category": "Cultură",
        "url": "https://occidentul-romanesc.com/intalnire-literara-cu-ana-blandiana-la-sevilla-spania/",
        "region": "Spania"
    },
    {
        "title": "Întâlnire online între ambasadorul George Bologan și Luis Padrón, președintele Camerei de Comerț din Gran Canaria",
        "content": "Ambasada României în Regatul Spaniei\n anunță întrevederea ambasadorului României cu președintele \nCamerei Oficiale de Comerț\n, Industrie, Servicii și Navigație din \nGran Canaria\n, în contextul extinderii colaborării economice şi a schimburilor comerciale între \nRomânia\n și \nComunitatea Autonomă a Insulelor Canare\n.\n\n\nTurismul\n este unul dintre principalele motoare ale economiei europene, reprezentând nu doar o importantă oportunitate de colaborare economică și comercială, ci și de cunoaștere reciprocă și de întărire a sentimentului european.\n\n\nDiscuția a avut loc în perspectiva organizării unei misiuni instituționale și comerciale în România, cu sprijinul consulului onorific al României în Insulele Canare, \nAlina Râmaru\n și al \nBiroului de Promovare Comercială\n și Economică din cadrul Ambasadei, privind atragerea turiștilor spanioli în România și sprijinirea investițiilor companiilor din Insulele Canare în țara noastră, dar și a investițiilor românești în arhipelag, în special în sectorul IT.\n\n\n\n\nAmbasadorul George Bologan a apreciat interesul autorităților regionale, al Camerei de Comerț și al mediului privat din Insulele Canare pentru întărirea cooperării instituționale și comerciale cu România, care poate duce la creșterea investițiilor spaniole în domenii precum turismul și IT, respectiv la transferul de bune practici în gestionarea proiectelor finanțate din fonduri europene. De asemenea, a invitat investitorii spanioli să profite de disponibilitatea Ambasadei pentru a crea punți cu România, în domenii de interes comun.\n\n\nPrin aceste demersuri, Ambasada României în Regatul Spaniei își dorește să consolideze legăturile comerciale, economice dar și umane dintre cele două societăți, prin favorizarea mobilității cetățenilor europeni, a schimburilor de experiență și a dialogului, îndeosebi în actualul context internațional.\n\n\nComunicat și foto: \nAmbasada României în Regatul Spaniei",
        "author": null,
        "date": "2022-08-12T16:48:56+02:00",
        "category": "Spania",
        "url": "https://occidentul-romanesc.com/intalnire-online-intre-ambasadorul-george-bologan-si-luis-padron/",
        "region": "Spania"
    },
    {
        "title": "Întâlnire pe tema alegerilor municipale din Spania",
        "content": "Întâlnire a ambasadorului George Bologan cu comunitatea românească, în sistem de videoconferință, pe tema alegerilor municipale din Spania.\n\n\n„Comunitatea românilor din Spania nu va fi altceva decât ceea ce românii de aici vor face ca ea să devină. Unul dintre beneficiile statutului de cetățean european este acela de a alege și de a fi aleși în comunitățile locale în care am ales să trăim. (…) Pasivitatea și indolența față de treburile publice care ne influențează viața nu sunt o soluție”,\n au fost câteva dintre mesajele transmise de ambasadorul George Bologan în cadrul videoconferinței cu numeroși membri ai comunității românești din Spania care a avut loc pe data de 19 ianuarie 2023.\n\n\nPrincipala temă a întâlnirii a fost înscrierea rezidenților români în registrele electorale, procedură care permite participarea în calitate de alegător sau candidat la alegerile municipale din Spania, programate pentru data de 28 mai 2023.\n\n\n\n\nAmbasadorul a subliniat, de asemenea, că deblocarea rezolvării problemei dublei cetățenii ar trebui urmată de un nou pas important în viața comunității românești: participarea semnificativă la votul care decide soarta fiecărei comunități locale. \n„Este important ca românii să se prezinte în număr cât mai mare la vot, pentru a transmite autorităților spaniole și partidelor politice un semnal de responsabilitate, greutate și implicare a unei comunități care contează nu doar în statistici”.\n\n\n„A venit timpul să probăm maturizarea comunității românești din Spania și să dăm dovadă de implicare și de spirit civic, participarea la alegerile locale spaniole fiind cel mai bun ajutor pe care ni-l putem oferi singuri, pentru a ne face viața mai ușoară în comunitatea în care ne-am integrat”\n, a mai transmis șeful misiunii diplomatice participanților la reuniune. Reprezentanții mediului asociativ și ai bisericilor au prezentat la rândul lor acțiunile întreprinse în vederea cointeresării membrilor comunității în vederea participării la alegeri.\n\n\nAmbasada reamintește și pe această cale că pentru a putea alege/fi ales la alegerile municipale spaniole din 28 mai 2023, rezidenții UE au de îndeplinit o procedură relativ simplă de înscriere în registrele electorale locale spaniole, care poate fi efectuată online sau prin prezentarea la sediul primăriei de care aparțin. \nTermenul limită pentru înscriere este 30 ianuarie 2023!",
        "author": null,
        "date": "2023-01-23T17:38:19+02:00",
        "category": "Informații",
        "url": "https://occidentul-romanesc.com/intalnire-pe-tema-alegerilor-2023/",
        "region": "Spania"
    },
    {
        "title": "Întâlnirea Ambasadorului George Gabriel Bologan cu comunitatea romano-catolică și greco-catolică românească din Madrid",
        "content": "Lumina Învierii a strălucit în mijlocul credincioșilor români romano-catolici din Comunitatea din Madrid (Parohia Crucificării Domnului), sărbătoare la care Ambasada României în Regatul Spaniei a fost prezentă prin participarea ambasadorului \nGeorge Gabriel Bologan\n, însoțit de un reprezentat al Consulatului General din Madrid. Momentul a fost un bun prilej de cunoaștere a unei părți din comunitatea românească la vreme de mare solemnitate. Slujba a fost celebrată de Preot \nLeonard Diac\n, sâmbătă, \n16 aprilie\n 2022.\n\n\n\n\nÎn mesajul adresat conaționalilor prezenți, șeful misiunii diplomatice a subliniat importanța sensului comunității, a cultivării tradițiilor care mențin vigoarea unui neam, cultivând disciplina, etica din generație în generație, reușind astfel să își păstreze identitatea într-o lume globalizată.\n\n\n„Parohia, în libertatea fiecăruia de a-și alege diferite forme de asociere, poate fi un loc al întâlnirii, al tonifierii de care avem nevoie pentru a nu simți povara singurătății și a înstrăinării”,\n a menționat ambasadorul. Sprijinul reciproc, solidaritatea comunitară, a face bine unul altuia, inclusiv prin oferirea unor informații corecte și de sprijin, sunt uneltele cu care se poate combate inamicul comun care este egoismul, ce deseori și azi murdărește eticheta de creștin și fărâmițează comunități, prietenii, familii. \n„Să facem bine pentru a trăi într-o grădină a vieții plină cu florile virtuților, fără buruienile răutăților, să purtăm lumina, radiind în jurul nostru încredere, dăruind lumii speranță”,\n a fost îndemnul ambasadorului.\n\n\n\n\nÎn încheiere, ambasadorul României a mulțumit tuturor celor prezenți pentru spiritul de comunitate vie de care au dat dovadă, pentru primirea călduroasă. A fost emoționantă retrăirea de către cei prezenți a legăturilor cu locurile de origine din patrie, aflându-se fiecare în comuniune cu cei de acasă, trăind laolaltă emoțiile slujbelor și a obiceiurilor tradiționale, cultivând noblețea spirituală a neamului.\n\n\nÎntâlnire cu comunitatea greco-catolică românească din Madrid\n\n\nContinuă vizitele ambasadorului României din Spania la comunitățile religioase pentru a le transmite sentimentul solidarității cu ocazia Sărbătorilor Pascale.\n\n\n\n\nDuminică, \n17 aprilie\n, ambasadorul României în Regatul Spaniei a vizitat, cu ocazia sărbătorii Floriilor în calendarul răsăritean, parohia greco-catolică din Madrid „Botezul Domnului” (situată pe strada Rafael de Riego, Nr. 16). Slujba a fost oficiată de preotul \nBogdan Vasile Buda\n, coordonator și responsabil național pentru preoții și credincioșii greco-catolici români din Spania.\n\n\nLa finalul slujbei, ambasadorul a făcut o prezentare a rolului diplomației în vremuri de restriște și în gestionarea situațiilor de criză internațională. De asemenea, referindu-se la specificul calendarului religios din această perioadă a menționat că sărbătoarea Intrării în Ierusalim și după câteva zile condamnarea la moarte a fondatorului creștinismului de către aceeași mulțime, arată gradul slăbiciunii, manipulării și al ipocriziei ființei umane, este episodul care se repetă ori de câte ori calomniatorii și bârfitorii din viața de zi cu zi urâțesc lucrurile, fiind asemeni ucigașilor de odinioară din Ierusalim. Ticăloșia ajunge ca deseori să devină o virtute utilizabilă cât timp oamenii de bine nu se unesc și nu apără valorile universale ale civilizației. De asemenea, a menționat că fiecare cetățean român poate să fie o carte vie a frumuseții lăuntrice a poporului nostru în interacțiunea cu alte popoare, cultivând stima de sine și a neamului, modelând percepțiile uneori greșite pe care alții le au despre noi. Șeful misiunii diplomatice a României a subliniat nevoia cultivării puterii de caracter care în orice circumstanță a istoriei provoacă aprecieri și impune mereu respect.\n\n\nSeria întâlnirilor cu membrii comunității românești va continua cu scopul consolidării spiritului de unitate în diversitate, de a cunoaște starea de spirit și viața spirituală a comunității.",
        "author": null,
        "date": "2022-04-18T23:44:32+02:00",
        "category": "Spania",
        "url": "https://occidentul-romanesc.com/intalnirea-ambasadorului-george-gabriel-bologan-cu-comunitatea-romano-catolica-si-greco-catolica-romaneasca-din-madrid/",
        "region": "Spania"
    },
    {
        "title": "Întâlnirea dintre Antonio Banderas și Robert de Niro la Marbella: gastronomie rafinată și o legătură de afaceri solidă",
        "content": "Marbella\n, localitatea fermecătoare din sudul Spaniei, continuă să atragă nu doar turiști obișnuiți, ci și celebrități internaționale. Printre aceste figuri se numără și staruri de la Hollywood, care se lasă seduse de clima blândă, plajele idilice și, bineînțeles, de oferta gastronomică de excepție a regiunii. Cel mai recent vizitator al acestui loc de vis a fost \nRobert de Niro\n, actorul emblematic care a lăsat o amprentă puternică asupra cinematografiei mondiale. Vizita sa în Marbella nu a fost doar o simplă excursie de relaxare, ci a marcat și o întâlnire cu prietenul său, \nAntonio Banderas\n, gazdă perfectă pentru ocazie.\n\n\nO cină între prieteni și colaboratori\n\n\nAntonio Banderas\n, cunoscut pentru mândria sa față de originile sale spaniole, a organizat o cină de neuitat în onoarea lui Robert de Niro, chiar în cadrul restaurantului său, Bodegas „El Pimpi”. Localizat în complexul hotelier de lux Puente Romano Beach Resort, unde Niro este partener, restaurantul oferă o experiență culinară de top bazată pe rețetele tradiționale malaguena, folosind produse locale, proaspete și de sezon. Atmosfera intimă a fost completată de prezența altor invitați de seamă: Nicole Kimpel, partenera lui Banderas, sora ei geamănă, Barbara, și Frederic Lerner, partenerul ei.\n\n\nÎn meniu s-au regăsit preparate tradiționale precum \nsalmorejo\n, \ntortilla de patatas\n, \ncroquetas de puchero\n și \nboquerones fritos\n, rețete care au reușit să îmbine simplitatea ingredientelor cu rafinamentul execuției. De Niro, impresionat de bucătăria locală, a lăsat un mesaj pe unul dintre butoaiele de lemn care decorează restaurantul, o tradiție rezervată celor mai distinși oaspeți: \n«\nTo „El Pimpi”, great food. Gracias. Robert de Niro. 12-08-2024.»\n\n\n\n\nO legătură mai profundă decât gastronomia\n\n\nÎntâlnirea dintre Banderas și de Niro nu a fost doar una prilejuită de o simplă masă între prieteni. Ea reflectă o relație mai profundă, bazată nu doar pe afinități personale, ci și pe interese comune în lumea afacerilor. De-a lungul anilor, cei doi actori au dezvoltat legături strânse cu sectorul ospitalității din Spania. Banderas, cu un portofoliu diversificat în domeniul gastronomic și cultural, deține nu doar Bodegas „El Pimpi”, ci și alte restaurante de renume, precum Tercer Acto și La Pérgola del Mediterráneo. În plus, el a fondat și Teatrul Soho, cu scopul de a promova cultura în orașul său natal, Málaga.\n\n\nDe cealaltă parte, Robert de Niro și-a extins influența în Spania prin parteneriatele sale cu Nobu, un lanț renumit de restaurante cu sedii în Ibiza, Marbella și Barcelona. De asemenea, este partener al complexului hotelier Puente Romano, subliniind pasiunea sa pentru lux și excelență în domeniul ospitalității.\n\n\nRobert de Niro și dragostea sa pentru Spania\n\n\nDragostea lui Robert de Niro pentru Spania nu este un secret. Actorul a vizitat recent și orașul Ronda, împreună cu soția sa, Tiffany Chen, și fiica lor, Gia. În timpul acestei vizite, actorul a făcut o oprire la restaurantul Bardal, de două stele Michelin, condus de Benito Gómez. A petrecut, de asemenea, momente plăcute explorând atracțiile orașului, cum ar fi faimoasa Plaza de Toros și impresionantul Puente Nuevo.\n\n\nÎn trecut, Robert de Niro a fost imaginea campaniei Madrid Fusión, dedicată promovării alimentelor spaniole de valoare inestimabilă. În cadrul acestei campanii, mari bucătari ai Spaniei, precum Joan Roca și José Andrés, au creat pentru el un meniu exclusivist format din 16 feluri de mâncare.\n\n\nO conexiune care merge dincolo de ecran\n\n\nÎntâlnirea dintre \nAntonio Banderas\n și \nRobert de Niro\n la Marbella\n subliniază nu doar o prietenie autentică între doi titani ai cinematografiei, ci și o conexiune bazată pe interese comune și pe dragostea pentru cultura spaniolă. Gastronomia, afacerile și pasiunea pentru excelență i-au adus împreună, iar colaborările lor în diverse proiecte reflectă o legătură care transcende granițele Hollywood-ului.\n\n\nMarbella continuă să fie un magnet pentru cei care caută combinația perfectă între lux, tradiție și oportunități de afaceri. Iar întâlniri precum cea dintre Banderas și Robert de Niro demonstrează că acest loc magic din sudul Spaniei nu este doar un refugiu pentru vacanțe de vis, ci și un spațiu în care se nasc și se consolidează legături puternice.\n\n\nA consemnat: Andra Mateescu Gutiérrez\n\n\nSursa și foto: Revista ¡Hola!",
        "author": null,
        "date": "2024-08-18T22:37:08+02:00",
        "category": "Spania",
        "url": "https://occidentul-romanesc.com/intalnirea-dintre-antonio-banderas-si-robert-de-niro-la-marbella-gastronomie-rafinata-si-o-legatura-de-afaceri-solida/",
        "region": "Spania"
    },
    {
        "title": "Interviu cu Anamaria Almășan, ministru consilier la Madrid",
        "content": "„Aceste timpuri grele au scos la iveală generozitatea și solidaritatea românului, omenia sa\n”\n\n\nInterviu cu Anamaria Almășan, ministru consilier la Madrid\n\nCu ce se ocupă un consulat într-o țară în care trăiesc și muncesc sute de mii de români? Ne explică în acest interviu \nAnamaria Almășan\n, ministru consilier la \nConsulatul General al României la Madrid\n. Oficial, consulatul prestează servicii legate de cereri de pașapoarte, titluri de călătorie, procuri, declarații, transcriere de acte de stare civilă, oficiere de căsătorii, vize etc. Statistica arată că numărul de cereri soluționate crește de la an la an. Astfel, în 2021 s-au efectuat aproximativ 56.000 de servicii consulare, din cele aproximativ 70.000 dosare procesate, iar în 2022, până la acest moment, au fost soluționate peste 35.000 de servicii consulare. Însă, în viața de zi cu zi, consulatul se confruntă, așa cum este de așteptat în vremuri de criză și cu o comunitate numeroasă emigrată aici, cu mult mai multe probleme. Ministrul consilier Anamaria Almășan povestește doar câteva dintre ele, însă relevante pentru a înțelege cum arată relația acestor oameni cu autoritățile românești din străinătate și cam cum ar trebui să fie.\n\n\nAnamaria Almășan\n s-a născut în 1976 la Târgu-Mureș. Are peste 23 de ani în diplomație (MAE și Organizația Mondială a Turismului), o vastă expertiză în relațiile instituționale, negocieri internaționale, politici turistice, planificare strategică, organizare de evenimente de diplomație publică, dezvoltare internațională și cooperare. Despre activitatea sa de până acum Anamaria spune: „\nNu știu încotro mă va duce viața, dar cred că etapa mea la Consulatul General de la Madrid va rămâne fără doar și poate o referință în parcursul meu uman și profesional. Am satisfacția enormă că în perioadele cele mai grele din 2020 până în prezent, am putut veni în ajutorul a foarte mulți oameni. Iar pentru asta mă simt împlinită.”\n \n\n\nDupă mai bine de 20 de ani de experiență ca diplomat în Ministerul Afacerilor Externe ați preluat în 2020 coordonarea Secției consulare a Ambasadei României la Madrid, acum Consulat General. Care sunt evaluările dumneavoastră de etapă?   \n\n\nAnamaria Almășan\n: La final de februarie 2020, cu doar câteva zile înainte de \nlockdown\n-ul complet al Madridului, a început ceea ce aș putea numi odiseea mea consulară. După o experiență foarte interesantă în planul relațiilor diplomatice bilaterale și multilaterale, am preluat coordonarea Secției Consulare de la Madrid care, la 1 aprilie 2022, a devenit Consulat General, în cadrul unei reforme consulare mai ample impulsionate de actualul ministru al afacerilor externe al României. Spun odisee pentru că această perioadă a fost una plină de provocări, trăiri și emoții cu totul excepționale, marcate de o serie de crize care au avut loc la nivel mondial. Mi-ar face mare plăcere să vă împărtășesc din experiențele trăite care de altfel conferă un farmec aparte profesiei de consul… gânduri cu totul personale.\n \n\n\nLa ce vă referiți în concret?\n\n\nAnamaria Almășan\n: Din februarie 2020 până în prezent, lumea a cunoscut un șir continuu de crize, iar noi la Madrid nu am fost excepția… În acest sens, aș menționa situațiile de criză provocate de pandemia COVID (ex. repatrieri, asistență consulară acordată persoanelor aflate în situații de vulnerabilitate extremă), intervențiile legate de furtuna de zăpadă Filomena, explozia din centrul Madridului, erupția vulcanului din insula La Palma, evacuările din Nepal via Madrid, cazurile de violență de gen care au lăsat orfani copii minori și, mai recent, războiul din Ucraina cu multiplele sale implicații internaționale.\n\n\nExperiențele care îmi vor rămâne gravate în suflet pentru tot restul vieții vin din perioada de început a pandemiei când, dată fiind complexitatea crizei și numeroasele necunoscute, împreună cu ceilalți colegi ajunsesem să lucrăm fără să mai ținem cont de orele de program. Dar aceste timpuri grele, chiar foarte grele, au scos la iveală și frumosul din om, generozitatea și solidaritatea românului, omenia sa.\n\n\nV-aș împărtăși \nun caz cu totul excepțional.\n După cum vă amintiți, în perioada de \nlockdown\n, în Madrid, între alții, și-au încetat activitatea și vânzătorii ambulanți sau din chioșcuri pentru care vânzările de zi cu zi erau singura sursă de venit. Pe când pregăteam primul zbor de repatriere, am primit o astfel de solicitare din partea unui vânzător de jucării în Gran Via care, rămas fără venituri, ajunsese să doarmă pe stradă. Trebuie să înțelegeți că pentru primul zbor de repatriere din Madrid, noi aveam pe lista inițială 4.800 de solicitări, fiind nevoiți să reducem acest număr în funcție de diverse criterii de urgență, la 189 de pasageri câți intrau într-un avion.\n\n\nÎn tot acest proces, am încercat așadar să luăm legătura și cu vânzătorul de jucării, dar fără succes. Ce se întâmplase? A dormit pe străzi, în scările blocurilor, la spital, în centre Samur și cum a rămas fără bani, și-a vândut telefonul. Ca atare noi nu am putut să mai luăm legătura cu cetățeanul român. După o lună însă, într-o zi de vineri, exact când vedeam avionul decolând din Barajas, primim un apel… Vânzătorul de jucării făcuse rost de un telefon și în pragul disperării ne-a sunat ca să îl ajutăm. Ajunsese să se adăpostească în trenul care mergea la Guadalajara. Cu ajutorul unor voluntari, i-am găsit un adăpost în Alcalá de Henares, iar ulterior un loc de muncă în agricultură în Andaluzia.\n\n\nÎmi aduc aminte și acum vorbele lui \n„Stați liniștită, doamnă, nu o să vă fac de râs. În plus, am făcut un duș la băile publice din Atocha și m-am spălat pe dinți în gară”. \nAcestea erau cuvintele unei persoane care de peste o lună dormea pe stradă. Câtă decență umană! Câtă educație și bun-simț! Cum să nu ajuți un astfel de om?! După un an de zile, mare ne-a fost surpriza să îl revedem la consulat. De data aceasta, ne ruga să sprijinim un alt om al străzii să obțină documentația necesară, care fusese abandonat de cei trei copii ai săi… Evident că l-am ajutat … \nEra ca în filmul \nPay it forward cu Kevin Spacey și Helen Hunt … cel ajutat îi ajuta la rândul său pe alții… Era pur și simplu fantastic…\n\n\nÎn plus, în pofida numeroaselor necunoscute și a numeroaselor schimbări legislative privind restricțiile în context COVID, pot spune că dialogul, colaborarea și coordonarea Ambasadei cu oficiile consulare ale României din Spania, cu colegii din Centrala Ministerului de Externe și cu celelalte instituții ale statului au fost exemplare. Dincolo de dimensiunea instituțională, am apreciat enorm și le mulțumesc și pe această cale tuturor celor care au contribuit la acest efort uriaș de informare, repatriere, acordare de asistență consulară, fie ei reprezentanți ai instituțiilor statului, fie voluntari, oameni generoși, care au demonstrat că le pasă cu adevărat de cel de lângă ei.\n\n\nLa toate acestea, se adaugă dialogul și colaborarea de excepție cu reprezentanții autorităților spaniole și coordonarea în timp real cu colegii consuli străini acreditați la Madrid. De asemenea, în colaborările noastre cu Crucea Roșie și alte ONG-uri locale, am întâlnit oameni care deși au rămas fără un loc de muncă, și-au manifestat dorința de a fi solidari cu alți conaționali care se aflau în situații și mai dificile.\n\n\nCare sunt principalele obiective atinse până acum?\n\n\nAnamaria Almășan\n: Îmbunătățirea constantă a calității serviciilor consulare și a asistenței consulare se înscrie între obiectivele principale ale Consulatului General al României la Madrid. În ceea ce mă privește, \nde când am preluat coordonarea acestui oficiu consular, mi-am propus transformarea sa\n într-un \npol de excelență consulară,\n atât prin eficientizarea și creșterea continuă a calității serviciilor pe care le oferim cetățenilor, cât și printr-un management modern, un proces de evaluare de 360° continuu, motivarea personalului, inclusiv sesiuni de formare profesională a acestuia cu cei mai buni specialiști în diverse domenii etc.\n\n\nPentru noi, este o realizare faptul că serviciile consulare se prestează în condiții foarte bune, cu decență, profesionalism și rapiditate, celor peste 350 de persoane care ne trec pragul zilnic. În tot acest proces de eficientizare, luăm în considerare inclusiv comentariile constructive transmise de cetățeni pe diverse canale. Le mulțumesc pe această cale celor care, prin sugestiile lor, ne ajută să ne eficientizăm activitatea și să creștem calitatea muncii noastre.\n\n\nPoate unii dintre cititorii dumneavoastră își amintesc că pe vremuri, erau nevoiți să aștepte ore întregi în fața consulatului situat în Cardenal Herrera Oria pentru a fi trecuți în primă fază pe o listă de așteptare, iar, ulterior, pentru a depune propriu-zis, spre exemplu, o cerere de pașaport. În prezent, datorită inclusiv programării obligatorii introduse în 2020 în contextul pandemiei, în foarte scurt timp de la momentul în care se prezintă la sediul Consulatului General de la Madrid, cetățeanul pleacă de la noi cu serviciul consular soluționat. Iar munca noastră nu se oprește aici. În fiecare zi, depunem eforturi pentru a îmbunătăți calitatea serviciilor consulare.\n\n\nVenim după o primăvară grea și după o vară extrem de fierbinte la Consulatul General de la Madrid, cu mii de cereri de servicii consulare, dar la care am încercat să facem față cât mai bine posibil cu o echipă mică, dar profesionistă. Inițiativele speciale dedicate depunerii cererilor de pașapoarte sau de cărți de identitate, înregistrării actelor de stare civilă au fost bine primite și au oferit rezultatele anticipate. Aș menționa și consulatul itinerant pe care îl organizăm de două ori pe an în Insulele Canare, un instrument extrem de util care vine în sprijinul cetățenilor din arhipelag.\n\n\nDe asemenea, am încercat la sediul oficiului să aducem în atenția publicului și aspecte legate de locuri și tradiții românești. Cetățenii care nu cunosc decât o parte din România, sau alții, mai tineri, născuți în străinătate, care o cunosc chiar mai puțin și inclusiv cetățenii străini care ne contactează, apreciază astfel de inițiative pe care le organizăm periodic. De-a lungul ultimilor doi ani, am organizat expoziții de prezentare a Deltei Dunării, a iei românești, o expoziție de Paște, cu ouă încondeiate sau o prezentare a tradițiilor de Crăciun din Maramureș sau acțiuni dedicate Zilei Europei, Zilei Internaționale a Copilului sau Zilei Literaturii române. Urmează o toamnă la fel de activă, cu multe inițiative pe care vă invităm să le urmăriți pe pagina de internet \nmadrid.mae.ro\n, respectiv pe pagina de Facebook a Ambasadei României la Madrid.\n\n\n\n\nPentru cei care nu sunt familiarizați cu activitatea Consulatului, puteți reaminti serviciile principale pe care le oferă acesta? \n\n\nAnamaria Almășan\n: Consulatul General de la Madrid oferă solicitanților întreaga gamă de servicii consulare conform legilor în vigoare, și anume: procesează cereri de pașapoarte, titluri de călătorie, procuri, declarații, transcriere de acte de stare civilă, oficiere de căsătorii vize etc. Statistic vorbind, numărul de cereri soluționate crește de la an la an. Astfel, în 2021 s-au efectuat aproximativ 56.000 servicii consulare, din cele aproximativ 70.000 dosare procesate, iar în 2022, până la acest moment, au fost soluționate peste 35.000 de servicii consulare. Cele mai solicitate serviciile sunt eliberarea de documente de călătorie (52%) și actele notariale (36%). Nu pot să nu remarc că prin eforturile cu totul deosebite ale echipei, \nConsulatul General de la Madrid este al doilea ca volum total de activitate după cel de la Londra.\n Am ajuns aici prin mult efort de echipă, multe sacrificii personale, foarte multe ore de muncă, dăruire și profesionalism. În plus, eficientizarea activității se datorează inclusiv sistemelor informatice implementate în ultimul deceniu, cât și procesului de simplificare și optimizare a legislației inițiat de MAE.\n\n\nCa diplomat român, mă bucură să spun că, prin volumul de activitate, implicare și profesionalism, Consulatul General al României se distinge și în ansamblul oficiilor consulare străine de la Madrid. În calitate de Decan al Corpului Consular străin acreditat la Madrid, pot spune că ne remarcăm și printr-o implicare activă, prin organizarea a numeroase conferințe și reuniuni cu autoritățile spaniole pe teme de interes comun, precum și prin numeroase alte inițiative de voluntariat. Pot spune că eforturile și inițiativele oficiul consular sunt apreciate și, de multe ori, luate drept model de bune practici de către alți diplomați străini. \n \n\n\nVă refereați la începutul conversației la asistența pe care Consulatul o acordă cetățenilor aflați în situații deosebite. În ce constă aceasta?\n\n\nAnamaria Almășan\n: Într-adevăr, partea de asistență și protecție consulară este mai puțin cunoscută publicului larg. Mă refer aici la asistența acordată celor aflați în situații \nfoarte grave,\n care au suferit accidente, spitalizări, abuzuri, cazuri de violență de gen etc. Cei aflați în astfel de situații au la dispoziție telefonul de urgență al Consulatului, activ 24 de ore din 24, noi fiind pregătiți să le oferim sprijin la orice oră din zi, șapte zile din șapte.\n\n\n\n\nAți putea să ne descrieți câteva situații relevante, anumite momente legate de asistența consulară, care v-au marcat în mod deosebit?\n\n\nAnamaria Almășan\n: La Consulat ne confruntăm frecvent cu tot felul de situații care ne încearcă emoțional. De altfel, cum să rămâi insensibil când trebuie să înmânezi pașaportul unui copil aflat în ultimele sale ore de viață la spital? Cum să nu te marcheze când trebuie să autentifici o procură pentru propriul copil unei persoane aflate pe patul de moarte?! \nRămâi însă cu împăcarea că cel puțin le-ai facilitat obținerea unor documente importante chiar dacă în ultimele lor clipe.\n \nD\noare, însă, când te simți neputincios în fața unor situații care depășesc sfera consulară. \nCum să nu te afecteze situația unei mame care, în plină pandemie, când toate granițele Europei erau închise, nu a putut ajunge la înmormântarea propriului copil în România și pe care unul dintre colegii mei a întâlnit-o cu ocazia unei vizite la o fermă agricolă afectată de COVID?! Vedeți, sunt situații care nu apar în statisticile consulare, dar sunt situații de maximă încărcătură emoțională și care necesită timp, atenție și multă muncă în culise.\n\n\nSunt însă și \nexperiențe cu final fericit \npe care le poți trăi ca și consul și care își revendică un loc principal între satisfacțiile muncii consulare. \nGăsirea mamei biologice\n a fost cel frumos cadou de Crăciun pentru un român care de peste 30 de ani își căuta părintele, iar nouă ne-a oferit satisfacția muncii pe deplin realizate. De asemenea, \nsalvarea vieții unui copil în România\n în urma apelului primit pe telefonul de urgență al Consulatului General la Madrid și a colaborării imediate cu Biroul atașatului de interne al Ambasadei, Serviciul 112 și forțele de poliție, ne-a umplut sufletul de bucurie.\n \n\n\nPe agenda publică spaniolă figurează două teme importante: combaterea violenței de gen, respectiv combaterea traficului de persoane. Care este raportarea Consulatului la aceste teme?\n\n\nAnamaria Almășan\n: Cazurile de violență de gen sau de trafic de persoane ne preocupă și ne determină să ne alăturăm acțiunilor care condamnă astfel de fenomene. Împreună cu Biroul Atașatului de interne din cadrul Ambasadei avem o colaborare excelentă cu unitățile specializate din cadrul Poliției naționale spaniole și cu ONG-urile active de pe plan local în combaterea acestor fenomene. La finalul anului trecut, am organizat cu sprijinul UFAM și al Biroului Atașatului de interne, un seminar pentru formarea funcționarilor consulari astfel încât aceștia să poată identifica posibilele victime ale violenței de gen, să acorde sprijin și asistență de specialitate în astfel de cazuri. Iar pentru lunile următoare am pregătit un calendar foarte intens de acțiuni pe acest palier. De asemenea, avem în pregătire un \nGhid în limba română\n \ndestinat victimelor violenței de gen\n. Aș profita de ocazie pentru a le reaminti cititorilor că \nServiciul telefonic 016\n oferă informare și consiliere juridică\n în limba română\n, \ndisponibilă 24 de ore. \n\n\nMai sunt multe de realizat, atât în ceea ce privește sensibilizarea cetățenilor români, cât și depășirea de către aceștia a unor bariere culturale, precum temerea de a denunța, rușinea de a cere ajutor sau de a împărtăși o astfel de problemă apropiaților, dar e important să parcurgem acești pași. Dacă nu pentru noi, atunci măcar pentru cei dragi nouă. Și trebuie să vă spun din experiența consulară din ultimii doi ani, că te simți neputincios în fața unei situații în care trebuie să gestionezi un caz care presupune luarea sub protecție a unor copii rămași orfani în urma decesului mamei, victimă a violenței de gen sau de trafic.\n\n\nAți cunoscut mai multe culturi, ați trecut prin multe instituții și ați văzut mai multe tipuri de organizare, de stil de muncă și de viață. Ce le-ați spune tinerilor care încep să-și croiască un drum în viață? \n\n\nAnamaria Almășan\n: Așa cum o fac de multe ori și în discuțiile cu studenții, le-aș explica tinerilor că toate libertățile de care se bucură astăzi în Europa și în România se datorează unei istorii pe care avem obligația să o cunoaștem temeinic dacă nu dorim să cădem în capcanele trecutului și să ne îndepărtăm de idealurile de unitate și de valorile democratice care au adus pacea și liniștea în Europa ultimilor decenii. În plus, ancorați în valorile universale și cu o educație solidă, trebuie să încurajăm tinerii să își depășească zona de confort, să fie activi, să aibă o gândire critică, să exploreze și să inoveze. Avem nevoie de energia lor creativă pentru a putea avansa ca societate.\n\n\nCelor interesați de diplomație, le pot spune că e un domeniu fascinant. Fie că te ocupi de relațiile politice cu un anumit stat, fie că gestionezi un anumit dosar UE sau relația cu o anumite agenție internațională, această profesie este cu totul deosebită. Le-aș spune, însă, că este o profesie care necesită mult studiu, dedicare, presupune nenumărate sacrificii, iar abilitățile unui adevărat diplomat se cizelează și se dezvoltă în timp, numai prin acumularea de experiență și printr-o formare continuă. E o muncă de echipă în care fiecare membru are un rol esențial. Mă pot considera cu totul norocoasă pentru că încă de la începutul carierei mele am avut șansa extraordinară de a lucra în colective de excepție, cu ambasadori de talie internațională, de la care am avut enorm de învățat.\n\n\nȘi nu în ultimul rând, le-aș recomanda celor care reușesc să fie admiși în Corpul Diplomatic și Consular al României, să includă în parcursul lor diplomatic și o etapă în domeniul consular. O astfel de experiență te ajută să înțelegi finețurile și paradoxurile psihologiei poporului român și în special a celor care trăiesc în afara granițelor țării și să îți completezi construcția ta ca profesionist și ca om.\n\n\nAutor: \nRuxandra Hurezean\n \n(Cluj-Napoca, România)\n\n\nInterviu realizat în exclusivitate pentru Occidentul Românesc și publicat în \nediția cu numărul 137/ septembrie 2022.\n\n\nFoto:\n Arhiva personală\n Anamaria Almășan\n\n\nNota redacției:\n\n\n\n\nRuxandra Hurezean\n este jurnalist cu vastă experiență. Scrie la \nOccidentul Românesc\n din martie 2022. Lucrează în presă de peste 27 de ani. A condus redacții și a contribuit la înființarea de publicații, lucrând atât pentru presa locală clujeană, cât și pentru cea națională. Este autoarea a cinci volume de reportaje și proză scurtă. A fost premiată în mai multe rânduri de către Asociația Profesioniștilor din Presă Cluj și a primit \n„Premiul Mass-Media”\n al Ambasadei Germaniei la București pentru reportajele privind istoria și prezentul minorității germane din România. În anul 2017 i s-a decernat premiul Festivalului Internațional de Carte Transilvania pentru \n„Cartea jurnalistului”\n.",
        "author": null,
        "date": "2022-09-07T20:34:20+02:00",
        "category": "Interviuri",
        "url": "https://occidentul-romanesc.com/interviu-cu-anamaria-almasan-ministru-consilier-la-madrid/",
        "region": "Spania"
    },
    {
        "title": "Interviu cu César Sánchez Pérez, sociolog și politician al orașului Calpe, Costa Blanca",
        "content": "Interviu cu César Sánchez Pérez, sociolog și politician al orașului Calpe, Costa Blanca\n\n\nAți acumulat multă experiență la Curtea Generală a Valenciei, ați fost președinte al Delegației Alicante, secretar pentru transparență în cadrul Partidului Popular și dețineți numeroase funcții politice și administrative la nivel regional și național. Cu toate acestea, candidați din nou pentru postul de primar al orașului Calpe, post pe care l-ați deținut la începutul carierei. De ce din nou aici, de ce tocmai acum?\n\n\nMă întorc în Calpe pentru că dorința mea cea mai profundă este să fiu din nou primarul acestui oraș. Pe parcursul ultimilor ani, am deținut multe posturi de răspundere, am învățat multe lucruri, am acumulat experiență, am fost membru în Consiliul Deputaților și în Congres, am călătorit pe plan internațional, dar lucrul cel mai frumos care mi s-a întâmplat în viață a fost să fiu primarul orașului Calpe. Am multe proiecte de realizat. În plus, idealul meu este să fac din Calpe localitatea cea mai sustenabilă de pe întreaga Coastă a Mării Mediterane și, totodată, orașul cu cele mai multe de locuri de muncă de calitate din raza Mediteranei.\n\n\nCe calități are Calpe, în mod special? Ce anume individualizează orașul în raport cu localitățile vecine de pe coasta alicantină, de la Mediterana, din Spania sau chiar la nivel european?\n\n\nÎnainte de toate: locuitorii săi. Sunt oameni ospitalieri, oameni muncitori. Sunt persoane care trăiesc cu mult entuziasm în municipiul nostru. Se vede acest lucru în modul în care adoptă și practică tradițiile, se reflectă și în modul în care îi primesc pe cei care vin să trăiască alături de noi, persoane care se transformă pe loc, ele însele, în \ncalpinos\n, încă din prima clipă.\n\n\nAși deschis un subiect interesant, de vreme ce, așa cum reises din datele furnizate de Institutul Național de Statistică INE, calpinos „adevărați”, în ghilimele, nu prea există. 82,3 % din localnici provine din afară. Străinii formează peste jumătate din populație, românii fiind a treia naționalitate conlocuitoare, după spanioli și britanici. În fapt, o parte infimă din localnici s-a născut aici, din cei circa 25.000 de locuitori, mai puțin de 1.500 sunt originari.\n\n\n\n\nCa mine, dealtfel, eu fiind născut la Cáceres, dar crescut și educat aici. \nSunt calpino prin adopție\n, ca atâția\n români\n, germani, britanici, belgieni, francezi și, bineînțeles, spanioli de prin alte zone. Sunt oameni care au venit să trăiască aici, hotărâți să caute noi posibilități pentru o viață mai bună. Calpe este un oraș al oportunităților, al posibilităților, iar ceea ce dorim este să devină locul cel mai râvnit de pe țărmul Mării Mediterane, cu o calitate a vieții superioară și cu locuitori care să poată exercita profesii cu calitate sporită.\n\n\nCu toate acestea, mai mult ca sigur există diferențe între ideile și idealurile persoanelor calpine „veritabile” și cele ale persoanelor care provin de prin alte locuri. Cum veți aborda și satisface aceste divergențe?\n\n\nPentru mine, calpinos \nveritabili\n sunt toți localnicii, atât cei care s-au născut aici, cât și cei care au ajuns și s-au stabilit aici acum zece minute. A fi calpino nu este o situație care se definește prin locul de naștere, este o calitate dobândită prin voință proprie, izvorând din dorința de a face parte integrantă din acest loc.\n\n\nFără îndoială, ați îndeplinit și dețineți în continuare funcții de răspundere la nivel politic și administrativ superior. Cu toate acestea, în loc să urmați cariera de politician de profesie, preferați întoarcerea la vatră. Nu v-a tentat niciodată drumul ascendent?\n\n\nEi bine, eu cred că lucrul cel mai important și mai frumos care i se poate întâmpla unui om este să fie primarul localității sale de origine. Nu există ceva mai frumos și mai interesant decât aceasta. Am deținut alte oficii, răspunderi diverse, dar din toate, de departe, cel mai frumos a fost să fiu primar. Doresc și sunt hotărât să muncesc din greu pentru a redeveni primar în Calpe, pentru că sunt convins că sunt persoana cea mai potrivită pentru a face din Calpe un loc cât mai bun, sub toate aspectele. Cred că sunt omul cel mai bine pregătit pentru a îndeplini această sarcină.\n\n\nDoriți să continuați proiecte începute în urmă cu câțiva ani, sau aveți în plan deschiderea unei noi perspective, într-o direcție inovatoare?\n\n\nDoresc să implementez politici noi în materie de respect față de mediul ambient. Vom pune accentul pe amenajarea cât mai multor spații verzi, vom miza pe energii regenerabile, favorizând construcția de benzi pentru bicicliști, dar, înainte de toate, vom încuraja turismul de calitate, care să ne permită să avem angajați cu salarii competitive. Obiectivul meu major este să îmbunătățesc salariul mediu al angajaților. Iar pentru a putea plăti salarii competitive, este nevoie de un turism de calitate, care să atragă clientela cu putere achizitivă superioară.\n\n\nNu vă preocupă pericolul de a întâmpina rezistență din partea tur-operatorilor majori, care optează pentru varianta turismului de mase, cel tributar formulei „mare și soare”? Să nu uităm că, în anii șaptezeci, când primarul Benidormului a optat pentru deschiderea fără precedent către turismul modern, a fost întâmpinat cu foarte mult scepticism, ba chiar a fost excomunicat de catolici, pe motiv că a permis turistelor să poarte bikini la plajă.\n\n\nFirește, eu cred că pentru a evita confuziile, este important să avem claritate de la bun început, să știm încotro ne îndreptăm. Concret, de exemplu, dorim să câștige mai bine ospătarii din Calpe. Iar ca să câștige ei, trebuie să vină turiști dispuși să cheltuie mai mult. Ori călătorii care astăzi sunt dispuși să plătească sume mai mari pentru concedii sunt cei care vin în căutarea unor locuri cu economie sustenabilă, cu ofertă culturală adecvată, care să se suprapună peste cea clasică, de cură heliomarină. De aceea, intenția noastră este să încurajăm oferta culturală și să îmbunătățim spațiile noastre naturale, pentru a atrage publicul dispus să plătească mai mult pentru aceste atracții. Eu personal îmi propun să fac în așa fel încât munca celor angajați în comerțul local să fie recompensată mai bine. La fel, cine lucrează într-un restaurant, făcând munca de chelner sau de bucătar, să câștige un salariu mai bun. Dar, pentru a atinge acest scop, proprietarii trebuie să dispună de sumele acestea suplimentare. Ori ele nu pot fi generate din turismul de masă. Suntem, așadar, obligați să dezvoltăm turismul de înaltă calitate.\n\n\n\n\nSă revenim la subiectul cultură. Este adevărat că, aici, pe țărmul mării, nu prea avem o ofertă culturală de rang înalt. Dacă dorim să vizionăm un spectacol deosebit sau să admirăm opere de artă de valoare recunoscută, trebuie să călătorim spre orașele mari, cum sunt Valencia sau Madridul. Cum aveți de gând să încurajați oferta culturală la fața locului?Presupun că vă orientați spre posibilitățile spațiului virtual, spre lumea digitală. \n\n\nDa, vom miza mult pe digitalizare. La acest moment încă mai lucrăm la programul electoral, pe care îl vom lansa în curând. El conține măsurile concrete pe care le vom propune atunci. Pe lângă digitalizare, vom acorda atenție sporită siguranței, vom da prioritate digitalizării în acest context, instalând mai multe posturi de supraveghere video în raza municipiului, mai ales la intrarea și ieșirea din oraș. Dorim să locuim cu toții într-un mediu stabil și sigur, în care să ne putem desfășura viața în libertate, fără a ne teme de infractori.\n\n\nLegat de digitalizare, am observat că noul sistem de generare automatizată a tichetelor de parcare creează oarecare dificultăți unora dintre locuitori. Presupun că nu se va complica într-atât viața urbei….\n\n\nVom avea o perioadă de tranziție generos dimensionată, în așa fel încât, în final, toți se vor obișnui cu noile facilități și vor fi recunoscători pentru ele. Ne-am propus să facem din Calpe un loc sustenabil, mai inteligent și, în același timp, cu o ofertă culturală atrăgătoare.\n\n\nUn \nsmart city\n, cum se spune mai nou?\n\n\nExact, dar cu un plus la capitolul cultură.\n\n\nPresupun că și la acest aspect Calpe va profita de pe urma contactelor pe care le-ați stabilit în țară și în străinătate. Care ar fi ele, mai exact? \n\n\nAbsolut, sunt hotărât să le dezvolt și să apelez la ele. În acest moment sunt purtător de cuvânt pentru mediul ambient în Congres, în plus, am călătorit mult în ultimii ani. Am participat la întâlnirile la nivel înalt dedicate combaterii schimbării climatice. Am fost la Roma, Glasgow și în Egipt (la recenta COP 27 – Clima Change Conference of the Parties) și am reprezentat Spania în aceste organisme internaționale. În consecință, am participat și voi participa în continuare la acțiunile acestor instituții, de la care am învățat că este important să acționăm la nivel local, pentru a transmite un mesaj la nivel global. Cu alte cuvinte, trebuie să fim noi schimbarea pe care o așteptăm de la ceilalți, și, chiar dacă unii vor spune că suntem un municipiu mic, care nu poate schimba lumea, îmbunătățind mediul nostru natural din zonă, mizând pe natură, pe economie circulară, pe o economie care să respecte mediul ambient, vom genera implicit și noi locuri de muncă. Dacă nouă ne reușește acest demers, atunci vom putea pretinde și de la celelalte municipii să urmeze același drum, extinzându-l la nivel național și global. Dar, pentru început, pentru a putea da un exemplu, trebuie să exersăm.\n\n\nSă înțeleg că orașul Calpe va fi un fel de prototip, un model inovator?\n\n\nVa avea o agendă, o agendă proprie bazată pe protecția mediului și economia sustenabilă.\n\n\nPentru final, ce mesaj adresați naționalităților conlocuitoare din Calpe, și, în mod special, românilor? Dacă am înțeles bine, v-ați decis să nu priviți pe nimeni ca pe un străin. Cu alte cuvinte, mesajul este de bun venit tuturor?\n\n\nDe integrare totală și absolută. Pentru mine, ei toți nu sunt străini, sunt \ncalpinos\n.\n\n\nSunt convinsă că mesajul acesta generos și nobil va ajunge în inima multora. Mulțumesc pentru timpul pe care ni l-ați acordat și pentru ideile sincere, pozitive, pe care ni le-ați împărtășit.\n\n\nInterviu realizat de: G\nabriela Căluțiu Sonnenberg\n  \n\n\nImagini: Arhiva Occidentul Românesc\n\n\nCitește interviul integral și în limba spaniolă: \nEntrevista con Sr. César Sánchez Pérez, licenciado en Sociología y político de la ciudad de Calpe\n\n\nNota Redacției:\n\n\n\n\nGabriela Căluțiu Sonnenberg\n este economist, scriitor și jurnalist, promotor de cultură, traducător. A absolvit Academia de Studii Economice din București cu titlul de doctor în anul 2000. Distinsă cu numeroase premii pentru activitatea literară și pentru promovarea culturii române în străinătate, scrie în limbile română, germană și spaniolă pentru diverse publicații din Europa, Australia, America și Asia. Este afiliată Uniunii Ziariștilor Profesioniști din România și Asociației Jurnaliștilor de Turism din România. Cea mai recentă carte apărută: „Vine Seninul”, vol. II, proză scurtă (Ed. Itaca, Dublin 2022). \nScrie la „Occidentul Românesc” din anul 2011.",
        "author": null,
        "date": "2023-04-21T11:05:43+02:00",
        "category": "Articole",
        "url": "https://occidentul-romanesc.com/interviu-cu-cesar-sanchez-perez-sociolog-si-politician-al-orasului-calpe-costa-blanca/",
        "region": "Spania"
    },
    {
        "title": "Interviu cu E.S. doamna Gabriela Dancău, Ambasador Extraordinar şi Plenipotenţiar al României în Regatul Spaniei",
        "content": "Occidentul Românesc: În urmă cu doi ani, pe 11 aprilie, primeați avizul favorabil din partea comisiilor parlamentare de politică externă pentru postul de ambasador al României în Regatul Spaniei. Cum ați primit atunci această numire?\n\n\nGabriela Dancău\n: \nCa pe o mare provocare și în același timp, cu responsabilitate! Dincolo de faptul că această zi a reprezentat un moment important în planul carierei mele diplomatice, a însemnat, în primul rând, asumarea unor noi responsabilități dintr-o perspectivă foarte complexă: de la aprofundarea culturii hispanice şi legăturilor noastre comune în planul latinităţii, până la consolidarea dialogului politico-diplomatic cu autorităţile din Regatul Spaniei şi apropierea comunităţii româneşti de activitățile ambasadei și oficiilor consulare. Astăzi, după doi ani de la audierile din cadrul Comisiilor pentru Politică Externă din Parlament, consider că am atins multe dintre obiectivele iniţiale ale mandatului şi, împreună cu echipa mea, întreprindem demersuri pentru continuarea altor proiecte iniţiate, accentul fiind pus pe consolidarea Parteneriatului Strategic dintre țările noastre pentru a putea prezenta rezultate tangibile și beneficiile acestuia pentru comunitatea românilor.\n\n\nOccidentul Românesc: Ce ne puteți spune despre relațiile dintre România și Spania?\n\n\nGabriela Dancău\n: \nRelaţiile româno-spaniole se înscriu într-o notă mai mult decât pozitivă şi sunt fundamentate pe legături politice, economice și culturale trainice. Deşi se situează la extremităţile Uniunii Europene, România şi Spania au avut numeroase apropieri şi conexiuni de-a lungul istoriei, pornind de la Împăratul Traian, devenit în istoria noastră un simbol al etnogenezei poporului român, care s-a născut în Bética, Andaluzia de astăzi, şi până la aniversarea, în 2016, a 135 de ani de la stabilirea relaţiilor bilaterale. \n \n\n\nDezvoltarea relațiilor bilaterale din perspectiva Parteneriatului Strategic consolidat dintre România şi Spania, prin creșterea nivelului și volumului frecvenței contactelor la nivelul instituțiilor centrale şi locale, prin consolidarea dimensiunii diplomației parlamentare și, nu în ultimul rând, prin dezvoltarea unor proiecte comune în domeniile economic, social, cât şi cultural, constituie prioritatea mandatului meu. În contextul marcării, pe tot parcursul acestui an, a Centenarului Marii Uniri, îmi doresc ca dimensiunea culturală să dobândească noi valenţe şi perspective atât pentru publicul românesc, cât și pentru cel spaniol, motiv pentru care programul Centenarului a fost conturat de o manieră complexă și cuprinde: expoziții, conferințe tematice, concerte. Mai mult, prezența României în calitate de ţară invitată de onoare la cea de-a 77-a ediție din acest an a Târgului de carte de la Madrid a fost, de asemenea, plasată sub umbrela Centenarului. \n \n\n\nÎn ceea ce priveşte dimensiunea bilaterală, aceasta se consolidează şi prin extinderea palierului de cooperare în plan economic, în special prin organizarea unor misiuni economice, prin asigurarea participării României la târgurile internaţionale din Spania, dar şi a unei suite de evenimente având drept obiectiv stimularea antreprenoriatului. În acest sens, ambasada României în Regatul Spaniei a găzduit multe evenimente al căror rol a fost de coagulare a unei comunităţi de afaceri substanţiale care să-şi poată maximiza, ulterior, aportul financiar în cadrul investiţiilor din România şi din Spania. Tot la ambasadă a fost lansat un portal al firmelor cu capital românesc din Spania, cât și un Ghid al afacerilor românești în Spania. Nu în ultimul rând, biroul economic al ambasadei pune la dispoziția comunității românești un buletin lunar cu date macroeconomice din Spania, în limba română, care poate fi consultat pe site-ul ambasadei.\n \n\n\nOccidentul Românesc: Un ambasador are probabil și program profesional personal. Ce obiective v-ați propus să atingeți în timpul misiunii Dvs.?\n\n\nGabriela Dancău\n: \nDimensiunea consulară, pe care am exersat-o mulţi ani, atât în cadrul Ministerului Afacerilor Externe, cât şi în misiunile diplomatice anterioare, şi relaţia cu comunitatea românească din Spania continuă să reprezinte aspecte prioritare, pe care, împreună cu echipa din ambasadă, dar mai ales din cadrul oficiilor consulare, le gestionăm cu deschidere şi maxim interes.\n \n\n\nDată fiind dimensiunea comunității românești din Spania, una dintre cele mai mari prezenţe pe teritoriul spaniol, activitatea de zi cu zi a secției consulare a ambasadei și a celor 7 oficii consulare din Spania este concentrată, în primul rând, pe acordarea de asistență consulară comunității noastre, prin intermediul personalului consular specializat și a unor mijloace moderne de lucru, noua platformă consulară \nwww.econsulat.ro\n care permite programarea în sistem online a românilor la consulatele noastre și obținerea rapidă a serviciului solicitat. \n \n\n\nÎn acest context, reiterez faptul că procesul complex de informatizare a avut la bază inclusiv dimensiunea și capacitatea rețelei consulare române de a răspunde nevoilor cetățenilor din străinătate, fiind creat și din dorința de a suplini inconvenientele legate de distanța fizică existentă între anumite comunități românești și oficiile consulare care le deserveau. În acest sens, precizez că principalul vector al informatizării consulare l-a reprezentat crearea, dezvoltarea și implementarea Sistemului Informatic pentru Managementul Integrat al Serviciilor pentru Cetățeni (SIMISC), parte a Sistemului Informatic Integrat E-Cons, lansat public sub deviza „Consulatul mai aproape de casa ta“. \n \n\n\nDatorită facilităților puse la dispoziție, SIMISC oferă cetățenilor români avantaje certe: confortul formulării cererilor de servicii consulare de la distanță, obținerea unor informații de natură consulară de actualitate, posibilitatea de a interacționa direct cu personalul consular, evitarea deplasărilor repetate la consulate, reducerea timpului de așteptare la ghișeu, ca urmare a accelerării fluxurilor procedurale prin aceste noi instrumente informatice. \n \n\n\nLa nivelul oficiilor consulare din Spania, au fost procesate prin intermediul SIMISC un număr de 165.151 servicii, pe tot parcursul anului 2017. Dintre acestea, 33.447 de servicii au fost completate direct de cetățenii români prin intermediul Portalului Extern al \nwww.econsulat.ro\n \nceea ce reprezintă un procent de 20,47%. \n \n\n\nUn alt obiectiv al mandatului meu îl reprezintă pregătirea exercitării, pentru prima dată de către România, în primul semestru al anului 2019, a Preşedinţiei Consiliului UE, ceea ce pentru noi constituie o oportunitate de a reconfirma profilul pro-european al României și de a demonstra angajamentul său pentru consolidarea proiectului european prin promovarea valorilor UE. România își va exercita mandatul de Președinte într-un context complex, marcat de negocierile comunitare pe propunerea Comisiei Europene privind cadrul financiar multi-anual post 2020, ieşirea Marii Britanii din Uniunea Europeană, dar și organizarea alegerilor europene în semestrul I 2019. Acest lucru nu ne va împiedica, însă, să definim o agendă politică care va pune în centrul său cetățeanul european, aşa cum au procedat toate state membre ale Uniunii prin „dialogurile cetăţeneşti”. După cum probabil cunoaşteţi, la 9 mai 2019, dată care coincide cu celebrarea Zilei Europei, în mandatul Preşedinţiei române la UE, va avea loc, la Sibiu, Summit-ul liderilor europeni, eveniment major care va conferi oportunitatea definirii viitorului Uniunii Europene. \n \n\n\nOccidentul Românesc: Ce ne puteți spune despre ce v-ați propus să îmbunătățiți în relațiile statului român cu românii care trăiesc în Spania?\n\n\nGabriela Dancău\n: \nDupă cum bine cunoaşteţi, în Spania avem o comunitate puternică, care doreşte să-şi păstreze limba şi identitatea, care şi-a înfiinţat zeci de asociaţii şi biserici, pe întreg teritoriul Spaniei, din Canare până în Bilbao şi din Santiago de Compostela până în Baleare şi care îşi înscrie copiii la cursurile de limbă şi cultură română oferite de statul român în Spania. Aşa cum au remarcat şi oficialii spanioli, avem o comunitate foarte bine integrată în societatea statului gazdă, iar afinităţile latine dintre cele două popoare au creat o situaţie în care românii din Spania învaţă uşor şi rapid limba spaniolă şi se regăsesc în cultura şi mentalitatea spaniolă, iar spaniolii au, în general, o atitudine pozitivă faţă de români. \n \n\n\nPrin românii prezenţi în Spania, ţara noastră are poate sute de mii de ambasadori, pentru că trebuie să recunoaştem faptul că România este cunoscută de spanioli prin cetăţenii noştri care trăiesc aici. Formal, eu văd în compatrioții mei de aici acei colaboratori fără de care nu am putea reuși în acțiunile noastre. Practic, de când am ajuns la Madrid mi-am propus să aduc comunitatea foarte aproape de ambasadă pentru a promova o comunicare fluidă şi pentru a mă familiariza cu preocupările lor. \n \n\n\nAcest lucru depinde, în egală măsură, de noi, ambasada, dar şi de comunitate, pentru a iniţia un efort conjugat de creştere a vizibilității acesteia, conferindu-ne, în timp, perspectiva ca imaginea noastră să se sincronizeze cu realitatea prezenței românilor în Spania. Această convingere mi-a fost întărită pe parcursul tuturor întâlnirilor avute, motiv pentru care îmi exprim convingerea că, la finalul mandatului în Spania, vom reuși să atingem, împreună, multe din obiectivele propuse. \n \n\n\nAmbasada şi oficiile consulare din Spania, şi Ministerul Afacerilor Externe al României în general, lucrează intens şi în noile medii de comunicare pentru a da posibilitatea românilor să fie cât mai bine informați. Ca și exemplificare, un român care intră într-o ţară străină primeşte automat un SMS cu datele de contact ale ambasadei sau oficiului consular din acea ţară, există aplicaţii pentru telefon cu sfaturi de călătorie şi muncă în siguranţă în străinătate, iar Ambasada şi consulatele României în Spania au o audienţă de zeci de mii de persoane pe paginilor de Facebook şi canalul de YouTube. \n \n\n\nPentru a veni în întâmpinarea solicitărilor comunității românești şi pentru a facilita şi mai mult accesul la gama serviciilor consulare din punct de vedere geografic, Ambasada României de la Madrid a întreprins, cu succes, pe lângă autorităţile spaniole, demersuri susţinute în vederea modificării circumscripţiilor oficiilor consulare ale României pe teritoriul spaniol, demers finalizat în urmă cu puțin timp. \n \n\n\nDe asemenea, avem un dialog constant cu cele aproape 100 de asociații româneşti din Spania, cu reprezentanții celor cca. 250 de parohii românești de mai multe confesiuni, asigurăm permanent consultanţă pe probleme de muncă şi afaceri sociale, răspundem la mesajele pe care le primim pe e-mail sau pe pagina noastră oficială de Facebook. Prioritățile noastre în relația cu comunitatea românească sunt păstrarea identității lingvistice și culturale, facilitarea contactelor între românii de aici, informarea constantă a românilor despre aspecte din Spania sau din România care le pot fi utile. \n \n\n\nDincolo de procesul de informare, comunitatea românească de pe teritoriul spaniol beneficiază nu doar de servicii în plan consular, dar şi de întreaga noastră deschidere de a organiza, în continuare, o paletă diversificată de evenimente culturale, socio-economice etc. De exemplu, Ambasada României în Regatul Spaniei organizează permanent programe interesante şi consistente pentru toate categoriile de public – de la participarea la târguri de carte, întâlniri cu scriitori români și traducătorii lor spanioli, până la organizarea de expoziţii, conferinţe, proiecţii de filme, prezentare de spectacole de teatru şi muzică, lecturi pentru copii, dar şi prin paleta completă a cursurilor de limbă şi cultură română (LCCR) destinate copiilor români care trăiesc în Spania. România şi-a câştigat, în opinia mea, un loc important în mediul cultural atât de ofertant și competitiv al Spaniei. \n \n\n\nOccidentul Românesc: Ce proiecte culturale se bucură în momentul de față de sprijinul Ambasadei sau al ICR de la Madrid?\n\n\nGabriela Dancău\n: \nAș menţiona în primul rând evenimentul cultural major al acestui an, respectiv participarea României, în calitate de ţară invitată, la cea de-a 77-a ediţie a Târgului de Carte Retiro (25 mai-10 iunie 2018), pentru care atât ambasada, cât şi Institutul Cultural Român au depus eforturi coroborate pentru asigurarea unei prezenţe naţionale de succes. Târgul de carte Retiro este cel mai mare eveniment din Spania dedicat literaturii, fiind organizat în Parcul Retiro, fără întrerupere, din anul 1967. Prima ediție a avut loc în 1933, iar în perioada 1937 – 1944 acesta nu a fost organizat din cauza Războiului Civil. \n \n\n\nDin punctul meu de vedere, diplomația culturală reprezintă o fereastră deschisă spre o cunoaștere reciprocă, în consecință trebuie abordată de o manieră cuprinzătoare, întrucât constituie fundamentul celorlalte contacte și acțiuni diplomatice. Sigur, avem şi avantajul afinităților în planul latinităţii, dar şi oameni de cultură români care promovează România prin lucrările lor, aşa cum avem şi mulţi spanioli care doresc să aprofundeze cultura română prin participarea la evenimentele organizate de instituțiile romanești din Spania. \n \n\n\nMaratonul cultural compus din 100 de evenimente care au avut loc pe durata a 17 zile, organizat de ICR Madrid sub patronajul Ambasadei României în Regatul Spania și cu sprijinul Asociației Librarilor din Madrid, a stat sub semnul Centenarului Marii Uniri și a marcat, practic, participarea României ca țară invitată de onoare la Târgul de Carte de la Madrid. Prezența țării noastre la acest târg important de literatură de la Madrid a reprezentat o excelentă oportunitate de a arăta Spaniei, de care ne leagă o lungă tradiţie istorică, momente importante din istoria și cultura României. În cadrul târgului, în centrul atenției, au fost operele literare traduse în Spania, spaniola fiind limba în care se traduce cea mai multă literatură română în prezent. La standul României au putut fi achiziționate peste 100 de titluri de autori români traduși în spaniolă și aproximativ 300 de titluri în limba română, iar cititorii au avut ocazia de a se întâlni cu peste 40 de scriitori români traduși în limba spaniolă și cu zece dintre cei mai apreciați scriitori români contemporani a căror operă încă nu a fost tradusă în Spania. Prin întâlnirile cu scriitori precum Mircea Cărtărescu, Ana Blandiana, Gabriela Adameşteanu, Ioana Pârvulescu, Adina Popescu, conferințele și dezbaterile organizate zilnic la Pavilionul României, publicul spaniol a putut descoperi nenumărate fenomene socio-culturale care au marcat istoria României în acest ultim secol. De asemenea, pe lângă evenimentele literare, publicul a putut explora și alte fațete ale culturii române prin intermediul unor proiecții de filme documentare și ecranizări ale unor opere literare, expoziții despre patrimoniul cultural și turistic din România sau concerte de muzică. Faptul că suntem ţară invitată de onoare la o manifestare culturală majoră, demonstrează că România şi-a câştigat, în opinia mea, un loc important în plan cultural.De asemenea, atât ambasada, cât şi ICR Madrid continuă să avanseze, pe parcursul acestui an, dar şi în cursul anului 2019, o agendă diversificată de evenimente dedicate deopotrivă publicului românesc şi celui spaniol.\n\n\nOccidentul Românesc: Stimată doamnă ambasador, citiți presa românească din Spania? Dacă da, ce impresie aveți despre menirea unor astfel de publicații?\n\n\nGabriela Dancău\n: \nDa. Consider că presa de limbă română are o contribuţie majoră în direcţia păstrării limbii române în comunitatea românească din Spania, reprezentând un vector esențial în transmiterea informaţiilor de interes pentru comunitate şi în neutralizarea elementelor care generează fragmentarea comunităţii. Sunt foarte încrezătoare în colaborarea pe care ambasada o are cu presa şi media de limbă română din Spania şi îmi doresc ca activitatea reprezentanților mass-media să reflecte obiectiv informațiile destinate opiniei publice.\n\n\nOccidentul Românesc: Care sunt cele mai interesante impresii, din timpul misiunii Dvs., despre Spania?\n\n\nGabriela Dancău\n: \nSpania poate fi considerată un bun exemplu pentru România, din multe puncte de vedere: de la modul cum s-a produs dezvoltarea ei după aderarea la Uniunea Europeană printr-o eficientă atragere a fondurilor structurale europene, prin gestionarea situației imigrației cu care s-a confruntat în ultimii ani, prin motivația de a depăși apriga criză economică și a-şi relansa sectoare economice importante, prin deschiderea către cultura altor națiuni, prin calitatea serviciilor, a învățământului, până la zâmbetul oamenilor pe care îi întâlnești pe stradă.\n\n\nA consemnat: Dan Caragea\n\n\nNota redacției\n: \nDan Caragea\n este critic de artă, critic de teatru, critic literar, publicist, eseist și traducător român. Este lusitanist, specialist în psihologie și lingvistică computațională. Debutul său în critică a avut loc încă din clasa a X-a, în revista liceului „Frații Buzești” din Craiova, publicând de atunci o serie de articole și studii de specialitate în reviste din țară și din străinătate. Treptat, eseurile și studiile sale și-au lărgit tematica, îndreptându-se spre lumea artei, literaturii, psihologiei și analizei automate a discursului. A publicat, începând cu anul 2011, cronici de limbă în publicația „Occidentul Românesc” din Spania.",
        "author": null,
        "date": "2021-08-01T05:08:48+02:00",
        "category": "Articole",
        "url": "https://occidentul-romanesc.com/interviu-cu-e-s-doamna-gabriela-dancau-ambasador/",
        "region": "Spania"
    },
    {
        "title": "Întrevedere dintre Consulul general al României la Sevilla și Primarul orașului Merida",
        "content": "Marți, 13 septembrie a.c., \nBogdan Stănescu\n, consul general al României la \nSevilla\n, a avut o întrevedere cu \nAntonio Rodríguez Osuna\n, primarul orașului \nMerida\n, capitala Comunității Autonome Extremadura.\n\n\nMenținerea unui dialog direct cu autoritățile locale din zonele care găzduiesc o importantă prezență românească, reprezintă o componentă importantă a activității de reprezentare a \nConsulatului General al României la Sevilla.\n\n\nSubiectele abordate în cadrul întâlnirii au vizat colaborarea dintre oficiul consular român și primăria orașului Merida pe segmentul asistenței consulare în beneficiul conaționalilor noștri, oportunitățile de dezvoltare a relațiilor de colaborare dintre acest municipiu și orașe cu caracteristici similare din România, precum și identificarea unor proiecte de diplomație publică ce pot fi realizate în comun cu scopul promovării valorilor culturale românești.\n\n\nComunicat și foto: Consulatul General al României la Sevilla",
        "author": null,
        "date": "2022-09-17T15:49:58+02:00",
        "category": "Spania",
        "url": "https://occidentul-romanesc.com/intrevedere-dintre-consulul-general-al-romaniei-la-sevilla-si-primarul-orasului-merida/",
        "region": "Spania"
    },
    {
        "title": "Întrevederea ambasadorului Gabriela Dancău cu José Luis Martínez-Almeida, primarul Madridului",
        "content": "La 14 septembrie 2020, \nGabriela Dancău\n, Ambasadorul României în Regatul Spaniei, a avut o întrevedere cu primarul Madridului, \nJosé Luis Martínez-Almeida\n. Întâlnirea s-a axat pe colaborarea în domeniul diplomației culturale și pe aspecte ce țin de comunitatea românească din Madrid, având în vedere numărul mare de conaționali care trăiesc în capitala Spaniei.\n\n\nȘeful misiunii diplomatice a exprimat recunoștința sa pentru colaborarea foarte bună dintre Ambasada României în Spania și Primăria Madridului de-a lungul ultimilor ani și a propus o abordare pragmatică, bazată pe proiecte de interes comun, care să vină în sprijinul comunității românești. În context, Gabriela Dancău a subliniat importanța unei mai mari implicări a cetățenilor români în viața politică și administrativă a Madridului, punct de vedere împărtășit și de primarul Almeida. De asemenea, ambasadorul a propus intensificarea acțiunilor de colaborare dintre primăriile București și Madrid, în cadrul Memorandumului de Înțelegere existent.\n\n\nRolul diplomației culturale pentru o mai bună cunoaștere reciprocă a fost evidențiat de ambele părți, având în vedere legăturile profunde, dar și relația bilaterală excelentă pe plan economic și politic. Ambasadorul Dancău a amintit în context eforturile ambasadei și ale Institutului Cultural Român de la Madrid de a face cunoscută cultura română pe tot teritoriul spaniol.\n\n\nDiscuțiile au adus în atenție atât faptul că în perioada 17-25 septembrie se va desfășura la Madrid “Festivalul de film românesc”, în care vor fi difuzate șase filme pentru a face cunoscute publicului spaniol unele dintre noutățile genului din România, un alt model de cooperare reușită între ICR Madrid și Cineteca Madrid, cât și aniversarea, în 2021, a 140 de ani de relații diplomatice între România și Spania, prilej cu care primarul Madridului a manifestat deschidere pentru organizarea unor manifestări culturale comune.\n\n\nÎn perspectiva organizării alegerilor parlamentare din 6 decembrie 2020, Ambasada și Primăria Madridului vor colabora pentru asigurarea din punct de vedere logistic a bunei funcționări a viitoarelor secții de votare și pentru identificarea unor posibile locații care ar putea fi puse la dispoziție de către Primărie.",
        "author": null,
        "date": "2020-09-15T08:30:39+02:00",
        "category": "Spania",
        "url": "https://occidentul-romanesc.com/intrevederea-ambasadorului-gabriela-dancau-cu-jose-luis-martinez-almeida-primarul-madridului/",
        "region": "Spania"
    },
    {
        "title": "Întrevederea ambasadorului român la Madrid cu președintele Senatului spaniol",
        "content": "La 20 noiembrie 2020, \nGabriela Dancău\n, ambasadorul României în Regatul Spaniei, a avut o întâlnire cu \nPilar Llop Cuenca\n, președintele Senatului spaniol. Întrevederea a prilejuit un schimb de opinii cu privire la elementele cooperării româno-spaniole, accentuându-se faptul că diplomația parlamentară joacă un rol important în diversificarea și aprofundarea relațiilor dintre țările noastre, se precizează într-un comunicat al ambasadei.\n\n\nÎn cadrul discuțiilor, a fost subliniat faptul că dialogul parlamentar are un limbaj comun în statele membre UE și poate genera avantaje, nu doar în plan bilateral, ci și în plan european. Astfel, reprezentanții țărilor noastre pot vorbi pe o voce comună despre valorile și politicile care ne-au marcat istoria comună recentă, ca democrația, solidaritatea, coeziunea, dezvoltarea coordonată a tuturor membrilor, precum și despre politici cu privire la care încă mai există pași de făcut, cum sunt egalitatea de șanse între femei și bărbați și lupta împotriva violenței de gen.\n\n\nDe asemenea, ambasadorul român a amintit președinției Senatului faptul că 2021 va marca sărbătorirea a 140 de ani de relații diplomatice, prilej cu care a propus activarea tuturor formelor de dialog interparlamentar care ar putea conduce la dinamizarea parteneriatului nostru strategic.\n\n\nCu ocazia vizitei, Senatul spaniol a pregătit în Biblioteca instituției o expoziție documentară cu materiale despre România și personalități române care au marcat relațiile româno-spaniole, documente care provin din arhiva Senatului.",
        "author": null,
        "date": "2020-11-21T10:18:25+02:00",
        "category": "Spania",
        "url": "https://occidentul-romanesc.com/intrevederea-ambasadorului-roman-la-madrid-cu-presedintele-senatului-spaniol/",
        "region": "Spania"
    },
    {
        "title": "Întrevederea ambasadorului României cu ambasadorul SUA la Madrid",
        "content": "“Mulțumesc ambasadorului Statelor Unite ale Americii la Madrid, Julissa Reynoso, pentru o primire foarte călduroasă și un schimb fructuos de opinii. Parteneriatul Strategic România-SUA este esențial pentru consolidarea legăturilor și aprofundarea, în continuare, a cooperării noastre. O întâlnire foarte primitoare și utilă în spiritul prieteniei româno-americane”\n, a declarat ambasadorul României în Regatul Spaniei, \nGeorge Bologan\n, la finalul întrevederii avute la 2 noiembrie cu șeful misiunii diplomatice SUA la Madrid.\n\n\nComunicat și foto: \nAmbasada României în Regatul Spaniei",
        "author": null,
        "date": "2022-11-04T03:16:15+02:00",
        "category": "Spania",
        "url": "https://occidentul-romanesc.com/intrevederea-ambasadorului-romaniei-cu-ambasadorul-sua-la-madrid/",
        "region": "Spania"
    },
    {
        "title": "Inundațiile catastrofale din sud-estul Spaniei: Cel mai negru bilanț din ultimii 51 de ani",
        "content": "01 noiembrie 2024, ora: 12:53\n\n\nInundațiile devastatoare care au lovit sud-estul Spaniei au cauzat moartea a peste 200 de persoane, marcând cel mai tragic bilanț înregistrat din 1973 încoace. Această catastrofă, de o intensitate fără precedent, a fost produsă de un cumul de factori care au acționat simultan și au amplificat impactul ploii torențiale.\n\n\nConform Agenției spaniole de meteorologie (AEMET), în unele localități au căzut cantități de ploaie echivalente cu precipitațiile dintr-un an întreg, inclusiv 491 de litri de apă pe metru pătrat în Chiva, lângă Valencia. Aceste ploi torențiale au fost cauzate de un fenomen atmosferic cunoscut sub denumirea de „gota fria”, care a dus la creșterea rapidă a nivelului apelor și formarea torenților de noroi.\n\n\nJorge Olcina, profesor de climatologie la Universitatea din Alicante\n, a descris această situație ca un cocktail „dramatic”, accentuat de efectele încălzirii globale. Fenomenele meteo extreme, similare cu cele ale unui uragan, au fost amplificate de solurile aride, rezultat al secetelor intense din ultimii doi ani. Această condiție a îngreunat capacitatea terenurilor de a absorbi precipitațiile, conducând la inundații catastrofale.\n\n\nPrecipitațiile au afectat regiuni dens populate, mai ales zona metropolitană a orașului Valencia, care numără 1,87 milioane de locuitori, al treilea oraș ca mărime din Spania. Un alt factor agravant a fost ora de vârf, când mulți locuitori erau în trafic. Numeroase victime au fost surprinse în mașini, încercând să se adăpostească pe stâlpi sau în copaci, iar unii nu au reușit să supraviețuiască creșterii bruște a apelor.\n\n\nÎn ciuda alertei de cod roșu emisă de AEMET, marți dimineața, 29 octombrie a.c., care avertiza asupra unui pericol extrem, Protecția Civilă a trimis avertizările către populație abia după ora 20:00, cu recomandarea de a nu părăsi locuințele. Deși avertizarea de cod roșu fusese emisă, mulți locuitori nu și-au luat măsuri de precauție, fie din lipsa înțelegerii riscului, fie datorită frecvenței crescute a avertismentelor, ceea ce a dus la o atitudine relaxată față de pericol.\n\n\n\n\nConform expertului în meteorologie și doctor în fizică, \nJuan Jesús González Alemán\n, DANA (Depresión Aislada en Niveles Altos) manifestată recent pe coasta mediteraneeană a Spaniei a fost caracterizată de un comportament ieșit din comun, lăsând în urmă devastări masive, peste 200 de victime și pagube materiale considerabile. Fenomenul, așa cum afirmă cercetătorul AEMET, se distinge nu doar prin intensitate, ci și printr-o persistență neobișnuită, generând suspiciuni privind influențele schimbărilor climatice antropice.\n\n\nÎntr-o explicație detaliată, González Alemán sugerează că această anomalie meteo ar putea fi legată de schimbările climatice provocate de activitățile umane, care afectează circulația atmosferică și agravează intensitatea unor fenomene naturale. Expunerea fenomenului în acest context subliniază importanța unui studiu aprofundat pentru a înțelege mai bine aceste modele climatice și pentru a anticipa potențiale riscuri, mai ales în regiunile vulnerabile, precum cea mediteraneeană. Aceasta atrage atenția asupra necesității de a adapta și îmbunătăți mecanismele de alertare și intervenție pentru a proteja comunitățile expuse la astfel de fenomene meteorologice extreme.\n\n\n„Mentalitatea colectivă nu este încă adaptată la noile fenomene extreme”\n, a mai precizat Jorge Olcina, profesor de climatologie la Universitatea din Alicante, insistând pe necesitatea educației în școli și comunități cu privire la gestionarea riscurilor. Potrivit specialiștilor, educația populației și îmbunătățirea alertelor preventive ar putea reduce riscurile viitoare.\n\n\nAceste inundații mortale subliniază importanța unei reacții rapide și eficiente în fața amenințărilor climatice. Educația și conștientizarea riscurilor asociate cu schimbările climatice sunt esențiale pentru a preveni tragedii similare în viitor. Autoritățile sunt chemate să reevalueze strategiile de gestionare a crizelor și să asigure pregătirea adecvată a comunităților pentru a face față acestor provocări tot mai frecvente.\n\n\nA consemnat: Mircea Fluieraș – Occidentul Românesc\n\n\nSursă informații și foto: EL PAÍS, AEMET",
        "author": null,
        "date": "2024-11-01T14:31:06+02:00",
        "category": "Spania",
        "url": "https://occidentul-romanesc.com/inundatiile-catastrofale-din-sud-estul-spaniei-cel-mai-negru-bilant-din-ultimii-51-de-ani/",
        "region": "Spania"
    },
    {
        "title": "Invitație vernisaj expoziție „Genii ale culturii românești”",
        "content": "Institutul Hispano-Român a semnat un parteneriat de colaborare cu Muzeul „Vasile Pârvan” din Bârlad, având ca scop promovarea culturii și a valorilor românești prin organizarea de acțiuni cultural-educative atât în România, cât și în Spania.\n\n\nUn prim demers în consolidarea acestor obiective este vernisarea expoziției „Genii ale Culturii românești”, pe 25 martie 2023, ora 11:00, la Muzeul „Vasile Pârvan” din Bârlad. Aceasta expoziție a fost vernisată în Castellon, Spania în noiembrie 2022 şi în ianuarie 2023 la Tecuci.\n\n\nProiectul „Genii ale Culturii românești ” a fost finanțat de Departamentul pentru Românii de Pretutindeni, la inițiativa Institutului Hispano-Român, având ca partener Muzeul „Teodor Cincu” din Tecuci. Vă așteptăm să descoperiți cinci personalități marcante ale culturii române: Mihai Eminescu, Constantin Brâncuşi, Gheorghe Petraşcu, Mircea Eliade şi Nicolae Iorga.\n\n\nExpoziția „Genii ale Culturii Române” va putea fi vizitată la Muzeul de Istorie „Vasile Pârvan” din Bârlad în perioada \n25 martie-30 iunie 2023\n, de marți până duminică, în intervalul orar 8-16.\n\n\nComunicat și imagini: Institutul Hispano-Român",
        "author": null,
        "date": "2023-03-23T14:00:15+02:00",
        "category": "Cultură",
        "url": "https://occidentul-romanesc.com/invitatie-vernisaj-expozitie-genii-ale-culturii-romanesti/",
        "region": "Spania"
    },
    {
        "title": "Ioana Bratuleanu: Cum trebuie să reacționăm în cazurile de violență asupra femeii în Spania",
        "content": "De la începutul acestui an până la data de 26 februarie, 13 femei au fost asasinate de către perechea sentimentală, conform statisticilor oficiale. 12 dintre acestea nu au prezentat plângere în prealabil. Conform datelor statistice publicate de Sistemul de urmărire integrală a cazurilor de violență asupra femeii (Sistema VioGen), doar în luna ianuarie s-au înregistrat un total de 61.156 cazuri de violență asupra femeii pe tot teritoriul Spaniei (plângeri active), din care 7.410 cazuri se referă sau includ cetățeni străini. Dintre acestea, 3.180 cazuri afectează minori în situație de vulnerabilitate și 200 dintre aceștia se află în situație extremă de risc. Plângerile false reprezintă un procent de doar 0,0069% din totalul plângerielor prezentate între 2009 și 2018.\n\n\nCe este violența asupra femeii?\n Violența în familie sau în cuplu reprezintă în momentul de față cel mai comun caz de încălcare a drepturilor unei persoane la nivel european. Factorii culturali și socio-economici sunt determinanți în denunțarea acestei forme de violență. Cum se poate observa și din statisticile expuse, situația este în continuare preocupantă, având în vedere că încă există femei care din diverse motive sau din teamă nu denunță agresorul.\n\n\nAstfel cum se prevede în Legea 1/2004, din 28 decembrie, de Prevenție și Protecție Integrală împotriva Violenței de Gen, constituie infracțiune de violență asupra femeii: violența fizică – care include orice act de forță asupra femeii, violența psihică – care produce asupra femeii un sentiment de inferioritate, prin amenințări, umilire, înjosire, violența economică – care include privarea intenționată și nejustificată legal de resurse economice, și violența sexuală și abuzurile sexuale.\n\n\nDe ce este important să denunțăm\n? Procedura judiciară începe cu o plângere din partea victimei, din partea anturajului victimei, a martorilor sau chiar a medicilor care tratează leziunile. De asemenea, pot fi surprinse și de către poliție, care poate începe demersurile din oficiu. De multe ori victima nu depune plângere oficială din cauza fricii pe care o are față de agresor. De asemenea, lipsa informațiilor și a sprijinului economic duc de multe ori la decizia de a nu depune plângere. Fără o plângere oficială, statul nu poate interveni în apărarea drepturilor victimei.\n\n\nEste foarte important să se denunțe atunci când se produce o situație de violență asupra femeii, pentru că doar astfel se va porni mecanismul de protecție, asistență și recuperare a situației normale prin organele judecătorești, procuratură și serviciile sociale. Când victima este cea care depune plângerea, va fi informată cu privire la drepturile pe care le are începând din secția de poliție.\n\n\nÎn același timp cu plângerea, în cazul în care victima simte frică și consideră că există riscul unei noi agresiuni, poate solicita și un ordin de protecție, care v-a împiedica agresorul să se apropie de victimă. Dacă agresorul locuiește cu victima în același domiciliu, se poate solicita obligarea agresorului la părăsirea domiciliului.\n\n\nUnde se poate prezenta plângerea?\n La secția de poliție cea mai apropiată de domiciliu, la procuratură sau la Judecătoria de Violență asupra Femeii sau la Judecătoria de Gardă. Legea garantează dreptul la asistență juridică gratuită în aceste cazuri, oferind avocat și procurador gratuit, fără a fi nevoie de prezentarea veniturilor obținute și îndeplinirii celorlalte condiții generale.\n\n\nRecomandat este ca plângerea să se depună la instituțiile specializate în violență asupra femeii cum ar fi Judecătoria de Violență asupra Femeii sau Poliția Națională care dispune de personal specializat pentru a primi acest tip de plângeri. Dacă agresiunea a fost de ordin fizic, mergeți la spitalul cel mai apropiat să vă constate leziunile suferite și să vă întocmească certificatul medico-legal.\n\n\nRetragerea plângerii este o idee bună?\n În mod clar, dacă întradevăr a existat un episod de agresivitate, recomandăm să nu retrageți plângerea sub nici o formă. În cele mai multe cazuri, retragerea plângerii și împăcarea cu agresorul nu va pune capăt episoadelor agresive. De asemenea, odată retrasă plângerea și arhivată cauza, agresorul în fața legii este nevinovat, iar în cazul unui divorț viitor nu vor fi avute în vedere episoadele violente ale agresorului.\n\n\nDacă decideți totuși să retrageți plângerea, aveți în vedere că acțiunea penală va continua din oficiu și veți fi chemată la Judecătorie ca martor pentru a declara. Sub nici o formă nu vă lăsați convinsă sau presată de către anturaj, familie sau agresor să retrageți plângerea. Dacă există un ordin de protecție și agresorul vă contactează pentru a vă retrage plângerea, vă urmărește sau vă amenință, aveți dreptul de a depune altă plângere, de data aceasta de încălcare a ordinului de protecție.\n\n\nCe alte măsuri se pot lua?\n Odată cu măsurile de ordin penal, dacă sunt copii minori, se pot solicita și măsuri de caracter civil, cum ar fi stabilirea domiciliului conjugal în favoarea mamei și a copiilor, stabilirea sau suspendarea regimului de vizite în favoarea copiilor minori, stabilirea unei pensii alimentare sau stabilirea oricăror alte măsuri pentru evitarea unui pericol sau prejudiciu a minorilor.\n\n\nOdată cu plângerea penală, se poate solicita și divorțul care se va judeca de către Judecătoria de Violență asupra Femeii și unde se vor stabili și măsurile privind copiii minori dacă există. În cazurile de violență sub nicio formă nu se va acorda custodia comună asupra minorilor, iar programul de vizite care se va solicita se va putea desfășura prin Punctul de Întâlnire Familiară dacă așa se solicită, pentru a evita întâlnirea dintre agresor și victimă.\n\n\nReamintim atât victimelor de violență în familie, cât și anturajului acestora, că dispun de numărul de telefon 016, telefon gratuit la care pot suna și cere informații sau denunța. Poți scăpa de violența în familie!\n\n\nAutor: Avocat Ioana Bratuleanu\n (Madrid) – Colaborator voluntar la Occidentul Românesc\n\n\nAvocat ICAM specializat în Drept internațional\n\nTelefon 642.308.360\n\nE-mail: \nsecretaria@brilawabogados.es",
        "author": null,
        "date": "2022-08-25T11:05:35+02:00",
        "category": "Articole",
        "url": "https://occidentul-romanesc.com/ioana-bratuleanu-cum-trebuie-sa-reactionam-in-cazurile-de-violenta-asupra-femeii-in-spania/",
        "region": "Spania"
    },
    {
        "title": "Ioana Brătuleanu: Custodia și autoritatea părintească",
        "content": "Când pot solicita reînnoirea pașaportului copilului fără acordul celuilalt părinte?\n\nFie că sunteți căsătoriți și urmează să divorțați sau fără a fi căsătoriți, aveți un copil din afara căsătoriei, în cazul în care intervine o ruptură a relațiilor sentimentale, fie ele matrimoniale sau nu, și există copii minori, trebuie sau este indicat să stabiliți din punct de vedere legal măsurile cu privire la aceștia, pentru a evita posibile probleme pe viitor. Aceste măsuri trebuie să privească autoritatea părintească, custodia, pensia alimentară și regimul de vizite în beneficiul minorului. De data aceasta mă voi opri asupra diferențelor dintre custodie și autoritate părintească și ce este de făcut în cazul în care unul dintre părinți este absent din viața copilului, nu se preocupă de necesitățile acestuia – cu specială atenție asupra acordului părinților în cazul emiterii cărții de identitate și a pașaportului.\n\n\nLa ce se referă custodia exclusivă și cea comună?\n\nÎn sensul prevăzut de legislația spaniolă, custodia se referă la persoana care se va ocupa de îngrijirea zilnică a copilului minor și la care își va stabili locuința. În România, găsim expresiile următoare care se referă la custodie „\ninstanța decide încredințarea spre creșterea și educarea minorului mamei/tatălui\n” sau „\ninstanța stabilește locuința minorului la mamă/tată\n”.\n\n\nCustodia poate fi exclusivă, caz în care custodia se va atribui doar unuia dintre părinți, iar celălalt părinte va avea un drept de vizită, sau poate fi comună – caz în care minorul va petrece jumătate din timpul său cu unul dintre părinți și jumătate din timp cu celălalt părinte (în general sunt perioade de câte două săptămâni cu fiecare părinte). În ultima perioadă soluția preferată a instanțelor este de a acorda custodia comună, în cazurile în care există posibilitatea.\n\n\nAșadar, acordarea custodiei exclusive unuia dintre părinți se referă doar la părintele cu care va domicilia copilul minor și cine se va ocupa de necesitățile zilnice și obișnuite ale acestuia. În niciun caz nu veți putea solicita emiterea sau reînnoirea pașaportul minorului fără acordul celuilalt părinte, chiar dacă aveți custodia exclusivă a copilului minor (\nguarda y custodia exclusiva\n).\n\n\nLa ce se referă autoritatea părintească?\n\nAutoritatea părintească se referă la deciziile importante care privesc copilul minor, cum ar fi deciziile privind stabilirea locuinței acestuia, școlarizarea, deciziile referitoare la problemele medicale grave, printre altele, și poate cel mai important – emiterea documentelor privind minorul cum ar fi documentele necesare pentru a se putea identifica și pentru a putea călători cu acesta pe teritoriul altor state (cartea de identitate, pașaportul) sau pentru solicitarea naționalității acestuia.\n\n\nCe înseamnă autoritatea părintească împărțită (comună)?\n\nGăsim astfel în legislația spaniolă și în jurisprudența instanțelor spaniole fel de fel de decizii referitoare la autoritatea părintească, în funcție de relațiile de familie concrete cu care se întâlnește instanța de judecată. În cazurile în care ambii părinți sunt prezenți în viața copilului, iar această relație este benefică minorului, se va stabili autoritatea părintească comună/împărțită. Asta înseamnă că toate deciziile importante cu privire la copil trebuie luate împreună, de către ambii părinți, de comun acord. Pe cale de consecință, dacă doriți să solicitați emiterea sau reînnoirea documentului de călătorie a copilului minor, va fi necesar acordul ambilor părinți în cazul în care sunt divorțați sau separați, iar autoritatea părintească este comună (\npatria potestad compartida\n), și subliniez din nou, chiar dacă unul dintre părinți are custodia exclusivă.\n\n\nCe înseamnă și ce efecte produce autoritatea părintească exclusivă?\n\nCând întâmpinăm probleme din cauza faptului că unul dintre părinți nu dorește și nu este interesat să participe în viața minorului, nu respectă regimul de vizite stabilit printr-o sentință judecătorească și nu respectă obligația de plată a pensiei alimentare, ori dacă încă nu avem o sentință judecătorească care să prevadă aceste măsuri, însă celălalt părinte este absent din viața copilului, se pot stabili următoarele forme de exercitare a autorității părintești în fața instanței de judecată:\n\n\n\n\nAtribuirea autorității părintești exclusive unuia dintre părinți, echivalentă cu decăderea din drepturi a celuilalt părinte;\n\n\nSuspendarea autorității părintești pentru unul dintre părinți, urmând ca celuilalt părinte să i se atribuie autoritatea părintească în mod exclusiv pe perioada suspendării;\n\n\nAtribuirea autorității părintești comune, cu exercițiul exclusiv al acesteia pentru unul dintre părinți.\n\n\n\n\nAceastă din urmă formă este cea preferată de către instanțele de judecată spaniole în jurisprudența recentă și trebuie interpretată în sensul că părintele căruia i s-a atribuit doar exercițiul exclusiv al autorității părintești poate lua decizii cu privire la copilul minor fără a avea nevoie de acordul celuilalt părinte, chiar dacă autoritatea părintească rămâne împărțită între ambii părinți.\n\n\nCu o sentință prin care se atribuie autoritatea părintească exclusivă unuia dintre părinți, suspendarea autorității părintești pentru celălalt părinte sau atribuirea exercițiului autorității părintești în mod exclusiv unuia dintre părinți, dau dreptul acestuia din urmă, care se bucură de autoritatea părintească, să decidă singur asupra copilului minor, fără a mai avea nevoie de acordul celuilalt părinte.\n\n\nÎn consecință, cu o sentință care prevede oricare dintre formele menționate anterior privind autoritatea părintească, părintele care se ocupă de minor poate solicita unilateral emiterea primului document de identitate a copilului minor, reînnoirea acestuia sau autorizația de la Registrul Civil pentru acordarea naționalității spaniole (necesară în cazul minorilor care doresc obținerea naționalității). De asemenea, se poate schimba locuința copilului minor fără nicio problemă, dat fiind că în cazurile în care se atribuie exercițiul autorității părintești unuia dintre părinți, nu se prevede și un regim de vizite pentru celălalt părinte care ar putea fi încălcat.\n\n\nPot călători în vacanță cu copilul în România dacă am doar custodia?\n\nDe menționat este că, așa cum mulți cunoașteți, însă cu siguranță mai sunt cititori care nu știu sau nu sunt siguri de această informație, dacă copilul minor dispune de pașaport valabil și aveți custodia lui, iar sentința nu vă interzice, atâta timp cât nu încălcați programul de vizită a celuilalt părinte, puteți călători cu copilul minor pe teritoriul României și vă puteți întoarce în Spania fără nicio problemă. La controlul vamal de la ieșirea din România trebuie să prezentați doar pașaportul/cartea de identitate și dovada rezidenței copilului minor în Spania (în general cu Numărul de Identificare Străin – foaia verde a minorului).\n\n\nDeci nu este necesar să dețineți autoritatea părintească exclusivă pentru a putea călători cu copilul și nici nu veți avea nevoie de autorizație din partea celuilalt părinte pentru ieșirea din România, în urma modificărilor legislative din anul 2017.\n\n\nAutor: Avocat Ioana Bratuleanu\n \n(Madrid) – Colaborator voluntar la Occidentul Românesc\n\nAvocat ICAM specializat în Drept internațional\n\nTelefon 642.308.360\n\nE-mail: \nsecretaria@brilawabogados.es",
        "author": null,
        "date": "2022-08-25T11:06:20+02:00",
        "category": "Articole",
        "url": "https://occidentul-romanesc.com/ioana-bratuleanu-custodia-si-autoritatea-parinteasca/",
        "region": "Spania"
    },
    {
        "title": "Avocat Ioana Brătuleanu: Divorţul internaţional",
        "content": "Atunci când relaţiile de familie se văd profund afectate din diverse motive, se poate pune problema divorţului. Şi atunci apare întrebarea: unde pot introduce cererea de divorţ? Ce pot solicita? Ce se întâmplă dacă soţia/soţul a introdus cererea de chemare în judecată în alt stat? Şi unde pot solicita modificarea unei sentinţe? Cum bine ştiţi, locul căsătoriei nu este determinant pentru stabilirea competenţei teritoriale a unei instanţe de judecată. Faptul că v-aţi căsătorit în România, în Anglia sau în Franţa, nu vă obligă să introduceţi cererea de divorţ în acelaşi stat.\n\n\nÎn baza principiului de liberă circulaţie a persoanelor pe teritoriul Uniunii Europene, astfel cum a fost clădit în Tratatul de funcţionare a UE, s-a decis la nivel european abordarea diferitelor teme care afectează cetăţenii europeni (şi nu numai) şi transpunerea acestor probleme şi a soluţiilor legislative în Regulamentele europene pe care le vedem astăzi şi care sunt diverse: privind materia matrimonială şi răspunderea părintească, privind pensia alimentară, privind moştenirile, eliminarea Apostilei de la Haga pentru anumite documente, etc.\n\n\nAstfel, în materia familiei, depinzând de tema pe care o abordăm, poate fi competentă să judece atât judecătoria din Spania, cât şi cea din România sau din Anglia, dacă se îndeplinesc condiţiile legale. Ca exemplu, o consultaţie pe care am primit-o astăzi la birou a fost pe această temă: cuplu de cetăţeni români care s-au căsătorit în România, au locuit şi lucrat în Anglia o perioadă de 5 ani, hotărăsc să se mute în Spania cu cei doi copii minori.\n\n\nSoţul se hotărăşte să se întoarcă în Anglia, unde introduce cererea de divorţ şi măsuri privind minorii. Se poate judeca divorţul şi măsurile privind minorii în Anglia, dat fiind că soţia şi copiii se află în Spania? Răspunsul este da, se poate, având în vedere că este competentă să judece cauza instanţa de la ultimul domiciliu comun, atâta timp cât unul dintre cei doi soţi încă locuieşte acolo.\n\n\nÎn cazul expus, soţia ar putea introduce cererea de divorţ în Spania? Răspunsul este da, dacă a locuit pe teritoriul Spaniei timp de un an de zile înaintea introducerii cererii de divorţ.\n\n\nAlt caz ar fi următorul: cetăţean român căsătorit cu cetăţean canadian în Mexic unde au şi locuit, se despart şi cetăţeanul român se stabileşte în Spania împreună cu copiii minori unde îşi au domiciliul de mai mult de un an de zile. Poate solicita divorţul în Spania? Răspunsul este da, se poate.\n\n\nÎn respectarea principiului liberei circulaţii a persoanelor menţionat anterior, s-a avut în vedere şi circulaţia liberă a sentinţelor pronunţate pe teritoriul Uniunii Europene. Astfel, regulamentele europene s-au preocupat şi de cazurile în care în două state, ambele competente să judece o cerere de divorţ, se introduc două acţiuni de divorţ. De exemplu, cetăţeni români căsătoriţi în Anglia, se mută în Spania unde îşi stabilesc domiciliul comun, iar unul dintre ei prezintă cererea de divorţ în Spania, iar celălalt în România.\n\n\nPentru că există posibilitatea de a avea pe teritoriul UE două sentinţe contracdictorii, regulamentele europene prevăd o soluţie care trebuie aplicată imediat ce se ia cunoştinţă de cel de-al doilea proces şi anume, anunţarea instanţei că există deja un proces deschis în alt stat. De ce? Pentru că există riscul ca sentinţa pe care o vom obţine să nu poată fi recunoscută în România, dat fiind că există o sentinţă contradictorie.\n\n\nUn caz similar întâlnit în biroul nostru a fost cel al unui cuplu de cetăţeni români căsătoriţi în România, care au locuit şi lucrat în Olanda, iar la pensie au decis să se retragă în Spania. Imediat după ce s-au mutat în Spania, soţul s-a întors în Olanda unde a introdus cererea de divorţ. Soţia ne-a solicitat o consultaţie privind instanţa competentă să judece divorţul şi ne-a întrebat dacă ar putea introduce cererea de divorţ în Spania (având în vedere că o parte din bunurile supuse separării se află în Spania). Răspunsul este un! Nu se poate introduce o nouă cerere de divorţ în alt stat pentru că există o probabilitate foarte mare ca cea de-a doua procedură să se paralizeze, iar divorţul şi separarea de bunuri trebuie discutate în Olanda.\n\n\nAcelaşi lucru este valabil şi în cazul măsurilor privind copiii minori. În momentul stabilirii pensiei alimentare este mai avantajoasă stabilirea unei pensii alimentare în Spania, dat fiind că se oferă şi acel 50% din cheltuielile extraordinare, faţă de România unde se stabileşte un procent din veniturile pe care le obţine debitoarea/debitorul şi dacă acestea nu se cunosc, va fi un procent din venitul minim pe economie.\n\n\nTocmai de aceea este important ca în momentul deciziei să apelaţi la un avocat specializat şi nu lăsați să treacă timpul (de exemplu să nu se răspundă la cererea de chemare în judecată sau de a nu da domiciliul), pentru a evita surprizele neplăcute. Mai devreme sau mai târziu, cu citare sau cu citare prin publicitate, divorţul se va pronunţa şi măsurile care se vor lua odată cu divorţul poate că nu vă vor avantaja.\n\n\nMăsurile privind copiii minori stabilite prin sentinţă pot fi modificate până la vârsta majoratului acestora, în cazul în care s-au schimbat circumstanţele avute în vedere la stabilirea măsurilor iniţiale şi aici lucrurile se complică. În momentul în care avem deja o sentinţă, în cazul în care solicită modificarea, alegerea instanţei nu mai este posibilă decât cu anumite excepţii.\n\n\nDe exemplu, instanţa din România stabileşte în 2013 custodia copiilor la mamă şi autoritatea părintească comună pentru ambii părinţi. În anul 2015 mama părăseşte teritoriul României împreună cu minorii, cu autorizaţie notarială din partea tatălui copiilor. În anul 2018 autorizaţia notarială expiră şi în anul 2019 expiră şi paşapoartele minorilor.\n\n\nTatăl copiilor nu mai răspunde la telefon, nici nu mai menţine niciun fel de legătură cu minorii. Având în vedere dificultăţile pe care le presupune deplasarea în România şi procedura greoaie, mama minorilor ne consultă dacă poate introduce cererea de modificare a măsurilor privind copiii, prin care să solicite instanţei spaniole autoritatea părintească exclusivă, pentru a evita astfel orice probleme viitoare privind actele minorilor.\n\n\nRăspunsul în acest caz este da, se pot solicita în Spania aceste măsuri şi sunt mult mai uşor de obţinut faţă de România, deşi posterior trebuie recunoscută sentinţa în România. Însă nu se poate modifica şi pensia alimentară dacă aceasta a fost stabilită deja de către alt stat.\n\n\nDe exemplu, instanţa din România stabileşte o pensie alimentară de 25% din venitul minim pe economie în România pentru că tatăl minorului la vremea respectivă locuia în România şi ulterior sentinţei, din cauza dificultăţilor pe care le întâmpină, decide să se mute în Spania, unde îşi găseşte un loc de muncă stabil cu un salariu considerabil, însă continuă să achite doar cei 25% din venitul minim pe economie din România, astfel cum prevede sentinţa. Mama minorului ne consultă dacă poate solicita o pensie alimentară în Spania, având în vedere că suma stabilită poate fi mult mai mare.\n\n\nÎn acest caz, răspunsul este un; nu se poate modifica cantitatea pensiei alimentare stabilite de către instanţa din România, deşi din necunoaşterea normelor de drept internaţional privat, câte o sentinţă s-a mai văzut, aşadar corect ar fi să specificăm că teoretic nu ar trebui, însă în practică se mai văd astfel de cazuri care au trecut cu brio.\n\n\nÎn consecinţă, fiecare caz are particularităţile lui şi fiind în Uniunea Europeană, ne poate interesa o instanţă sau alta, depinzând de caz, astfel că este important să primiţi consiliere juridică specializată prin care să se determine în mod corect instanţa de judecată care vă poate avantaja.\n\n\nAutor: Avocat Ioana Bratuleanu (Madrid) – Colaborator voluntar la Occidentul Românesc.\n\n\nAvocat ICAM specializat în Drept internațional\n\n\nTelefon 0034.642.308.360\n\n\nE-mail: \nsecretaria@brilawabogados.es\n\n\nWeb: \nwww.brilawabogados.es",
        "author": null,
        "date": "2022-08-25T11:05:50+02:00",
        "category": "Articole",
        "url": "https://occidentul-romanesc.com/ioana-bratuleanu-divortul-international/",
        "region": "Spania"
    },
    {
        "title": "Ion Țiriac îi aduce un omagiu lui Rafa Nadal, o adevărată legendă a erei moderne",
        "content": "Rafael Nadal\n a anunțat săptămâna trecută că nu va participa la ediția din 2024 a Laver Cup, o veste care i-a îngrijorat profund pe fanii săi. Fostul număr 1 mondial a evoluat foarte puțin în 2024, despre care se spune că ar fi ultimul an din cariera sa legendară. Campionul spaniol a jucat un singur turneu de Grand Slam în acest sezon, faimosul său Roland Garros, unde a fost eliminat în prima rundă de Alexander Zverev.\n\n\nNadal\n, campionul cu\n 22 de titluri de Grand Slam\n a concurat și la ultima sa Olimpiadă în această vară, la Paris, dar a fost eliminat în turul al doilea al probei de simplu de marele său rival, Novak Djokovic. Rafa a participat și la turneul de dublu, alături de tânărul său compatriot, Carlos Alcaraz, sperând să câștige o medalie. Cei doi campioni au avut o prestație bună, dar au fost eliminați în sferturile de finală de americanii Ram și Krajicek.\n\n\nProgramul lui Nadal este neclar în acest moment. Se așteaptă ca legenda spaniolă să participe la „Six Kings Slam” din Arabia Saudită la jumătatea lunii viitoare, alături de Djokovic, Sinner, Alcaraz, Medvedev și Rune. Cu câteva zile în urmă, campionul cu 22 de titluri de Grand Slam a apărut pe lista lui David Ferrer pentru finalele Cupei Davis de la Malaga, din luna noiembrie.\n\n\nMulți fani și experți cred că finalele Cupei Davis ar putea fi ultimul eveniment din cariera legendară a lui Rafa. Rezultatele din 2024 nu au fost strălucite, iar cariera lui Nadal pare să se apropie de sfârșit. Rafa a scris istorie și este o adevărată legendă a erei moderne.\n\n\nÎntr-un interviu recent acordat publicației We Love Tennis\n, \nIon Țiriac\n i-a adus un omagiu fostului număr 1 mondial: \n„Trebuie să recunosc că am fost mereu Nadal, Nadal, Nadal și încă Nadal. Un exemplu pe teren și în afara lui, un om cu o umilință de neclintit, cu picioarele pe pământ indiferent de ce se întâmplă, și pe deasupra, generos. Nu am nimic de spus, \nNadal este favoritul meu dintre toți.\n”\n\n\nRafa nu a mai jucat un meci oficial de la Jocurile Olimpice de la Paris și va trebui să-și recapete ritmul pentru a fi pregătit pentru finalele Cupei Davis din noiembrie. Rămâne de văzut dacă va mai adăuga alte turnee în programul său.\n\n\nDe la începutul acestui sezon, fostul număr 1 mondial a spus că 2024 va fi ultimul an al carierei sale legendare. Cea mai bună versiune a lui Rafa nu a mai fost văzută din 2022, când a câștigat Australian Open și Roland Garros, șocând lumea întreagă. Cu câteva săptămâni în urmă, campionul de 14 ori la Roland Garros a vorbit despre viitorul său într-un interviu pentru El Hormiguero: \n„Sunt într-o etapă diferită față de acum câțiva ani. Decizia a fost ușoară pentru că m-am confruntat cu multe probleme fizice. Mi-am propus ca obiectiv Jocurile Olimpice și am știut că, după aceea, va trebui să evaluez și să iau decizii. Schimbarea suprafeței și faptul că turneele se joacă pe cinci seturi au făcut ușoară decizia de a sări peste New York. Pe parcursul acestui an, scopul meu a fost să-mi ofer șansa de a mă bucura de fiecare zi. Nu am realizat ceea ce mi-aș fi dorit, în principal din cauza faptului că nu am fost atât de sănătos după accidentarea din primul turneu.”\n\n\nRafa a adăugat: \n„Cred că am ajuns la un nivel bun la Jocurile Olimpice, care au fost prioritatea mea, dar am avut foarte mult ghinion cu tragerea la sorți. Nu îmi place să fiu întrebat constant despre retragerea mea, pentru că atunci când voi fi sigur, vă voi spune care este decizia mea.” \n\n\nÎn acest moment al carierei sale, Nadal are dreptul să aleagă ce este mai bine pentru el și pentru familia sa. Fostul număr 1 mondial a oferit mult tenisului și este corect să îi mulțumim pentru asta.\n\n\nA consemnat: Mircea Fluieraș – Occidentul Românesc",
        "author": null,
        "date": "2024-09-30T12:47:01+02:00",
        "category": "Spania",
        "url": "https://occidentul-romanesc.com/ion-tiriac-ii-aduce-un-omagiu-lui-rafa-nadal-o-adevarata-legenda-a-erei-moderne/",
        "region": "Spania"
    },
    {
        "title": "Iresponsabilitatea și încălcarea regulilor – O problemă națională în creștere",
        "content": "Iresponsabilitatea și încălcarea regulilor – O problemă națională în creștere, \n\n\nde Kasandra Kalmann Năsăudean\n\n\nÎn ultimul timp, societatea românească se confruntă cu o preocupantă tendință de nerespectare a regulilor și de manifestare a unui comportament iresponsabil. Fenomenul pare să se extindă dincolo de limitările generaționale, educaționale sau profesionale, infiltrându-se în toate straturile sociale și în toate sectoarele de activitate. Aceste comportamente iresponsabile au consecințe negative semnificative pentru societate, care duc la cheltuieli și daune importante, atât la nivel financiar, cât și la nivel de sănătate publică și bunăstare generală.\n\n\nExemplele precum cele petrecute la \n2 Mai\n, \nVoluntari\n, \nBotoșani\n, \nSântimbru\n sau \nCrevedia\n dovedesc că această problemă nu poate fi ignorată și că are consecințe dramatice, profunde și de durată.\n\n\nÎn timpul pandemiei, această atitudine s-a manifestat în mod evident. De la comportamentul nepotrivit de pe litoral, până la sfidarea regulilor rutiere, sau chiar la derapajele instituțiilor și politicienilor, semnele unei crize morale și a lipsei de respect pentru legi au fost și sunt în continuare vizibile în fiecare colț al țării.\n\n\nUn factor alarmant în acest context este modelul de succes promovat în societata românească. Figura rebelului, a \n„șmecherului”\n, a celui care știe să facă tot felul de \n„combinații”\n, care încalcă regulile și sfidează autoritățile, devine tot mai populară, model la care mulți aspiră, din nefericire, subminând astfel autoritatea și respectul pentru legi. De la nivelul macro, în care regulile impuse de stat par să fie tratate ca opționale, până la nivelul individual, unde respectul pentru reguli pare să fi devenit facultativ, se conturează o imagine îngrijorătoare a societății noastre.\n\n\nEfectele se resimt în toate domeniile de activitate, de la sănătate și educație până la justiție și turism. Tot mai multe \nîncălcări ale legilor și regulamentelor\n sunt vizibile la tot pasul. \nCorupția\n, \ncinismul\n, \nnepăsarea\n, \nincompetența\n și chiar micul \nșarlatanism\n devin parte din peisajul cotidian românesc. Toate aceste derapări au la bază un deficit educațional și o cultură a legalității în sens larg, precum și o creștere a \nnesimțirii\n și \nagresivității\n în societate.\n\n\nUn aspect crucial este faptul că majoritatea celor care încalcă regulile scapă nepedepsiți, subiect care nu face decât să întărească aceste comportamente, încurajând un cerc vicios al modului sfidător pentru legi și norme.\n\n\nÎn timp ce ne întrebăm dacă am avut vreodată în istoria noastră o adevărată cultură a legalității, este important să se găsească soluții durabile pentru această problemă în creștere. Înlocuirea fricii de pedepse severe cu alte metode mai constructive și pozitive de motivare, ar putea reprezenta o cale de a redresa situația. Educația, conștientizarea și promovarea valorilor civice și etice ar trebui să devină priorități, iar responsabilizarea tuturor părților implicate să fie o parte esențială a acestui efort. Doar prin abordări integrate și pe termen lung putem spera să se inverseze această preocupantă tendință toxică și să se construiască o societate bazată pe respectul pentru reguli și legalitate.\n\n\nFoto: Occidentul Românesc\n\n\nEditorial publicat în \nediția lunară tipărită cu numărul 149, Anul XIII, pentru septembrie 2023.\n\n\nNota Redacției OR:\n\n\n\n\nKasandra Kalmann Năsăudean \na fost unul dintre redactorii primului post de radio în limba română, RadioUniplus92-FM (Millennium) din Santa Susana (CA), mulți ani editor la prestigiosul ziar \nGândacul de Colorado\n (Denver) și redactor-șef la \nRadio Diaspora Online – Chicago\n, Statele Unite ale Americii. Licențiată în Informatică de gestiune (Felix C-256) și Științele Comunicării (Investigații), Kasandra înființează în anul 2010 ziarul \nOccidentul Românesc\n dedicat tuturor românilor din Regatul Spaniei și de pretutindeni, publicație de limbă română, care apare lună de lună, fără întrerupere, în format print și online, de peste 13 ani. Kasandra a scris pentru numeroase reviste și ziare în limba română din străinătate, dar și din România, iar în Spania a fost redactor-șef la primul ziar în limba română din Peninsula Iberică, \nRomân în Lume.\n A colaborat cu revista Origini și ziarul Noi în Spania din Madrid.",
        "author": null,
        "date": "2023-09-09T13:57:18+02:00",
        "category": "Articole",
        "url": "https://occidentul-romanesc.com/iresponsabilitatea-si-incalcarea-regulilor-o-problema-nationala-in-crestere/",
        "region": "Spania"
    },
    {
        "title": "Jurnalist de România – Radio România Internațional 2",
        "content": "Vineri, 16 august 2024, ora 20:05 (ora României), la \nRadio România Internațional 2\n s-a difuzat emisiunea \n„Jurnalist de România”\n \nrealizată de \nSimona Văleanu\n. Emisiunea poate fi ascultată în reluare accesând linkul de mai jos. Veți afla din culisele \nOccidentului Românesc\n relația sa cu autoritățile; despre \nCampania Românilor de Excelență din Occident\n, care este în plină desfășurare; despre cea de-a patra ediție a acțiunii culturale \nGala Excelenței Românești\n dedicată \nProfesorului Alexandru Ciorănescu\n, dar și despre cei care au rămas fermi alături de Occidentul Românesc în fața provocărilor, cu demnitate, loialitate și respect reciproc.\n\n\nAceastă emisiune nu este doar una informativă – este o confruntare de idei și valori, o radiografie a caracterului uman în vremuri tulburi. Veți afla cum legăturile dintre oameni și națiuni pot supraviețui conflictelor și incertitudinii, bazate pe integritate și onoare și multe alte aspecte necunoscute din culisele Occidentului Românesc.\n\n\nJurnalist de România – 16.08.2024\n\n\n\n\nREDACȚIA – OCCIDENTUL ROMÂNESC",
        "author": null,
        "date": "2024-08-18T16:24:04+02:00",
        "category": "Articole",
        "url": "https://occidentul-romanesc.com/jurnalist-de-romania-radio-romania-international-2/",
        "region": "Spania"
    },
    {
        "title": "La 12 octombrie, Ziua Națională a Spaniei, CG al României la Madrid nu va avea program cu publicul",
        "content": "Ambasada României în Regatul Spaniei\n informează cetățenii români că, miercuri, \n12 octombrie 2022\n, se celebrează \nZiua Națională a Spaniei\n, ocazie cu care, în semn de respect pentru statul gazdă, \nConsulatul General al României la Madrid\n nu va avea program cu publicul.\n\n\nAceasta este singura sărbătoare spaniolă când Consulatul General al României la Madrid nu are program de lucru cu publicul!\n\n\nÎn tot restul anului, activitatea consulară se desfășoară conform calendarul de sărbători legale din România (\nhttps://madrid.mae.ro/node/258\n).\n\n\nCetățenii români care au nevoie de asistență consulară de urgență, pot apela numărul de telefon de urgență +34 669.362.202.\n\n\nImportant!\n Acest număr de telefon este destinat exclusiv pentru cetăţenii români din Spania, care se confruntă cu o situaţie dificilă, specială, cu caracter de urgenţă (accidente cu victime, decese, calamităţi şi alte situaţii de pericol sau cu caracter extraordinar).\n\n\nAmbasada României la Madrid reamintește și pe această cale, că serviciile consulare se realizează pe bază de programare, pe platforma \nwww.econsulat.ro\n.\n\n\nFoto: sanpedromarbella.eu/",
        "author": null,
        "date": "2022-10-11T14:59:33+02:00",
        "category": "Informații",
        "url": "https://occidentul-romanesc.com/la-12-octombrie-ziua-nationala-a-spaniei-cg-al-romaniei-la-madrid-nu-va-avea-program-cu-publicul/",
        "region": "Spania"
    },
    {
        "title": "La 6 decembrie, Spania sărăbătorește Ziua Constituției",
        "content": "Începând din 1983, în Spania, pe 6 decembrie, se sărbătorește aniversarea referendumului din 1978, referendum prin intermediul căruia poporul spaniol a aprobat cu o largă majoritate, actuala Constituție, fiind publicată în Buletinul Oficial de Stat pe 29 decembrie al aceluiași an (1983), și intrând în vigoare în aceeași zi.\n\n\nConform Constituției din 1978, Spania este o monarhie parlamentară, compusă din 17 comunitați autonome și 2 provincii, având grade diferite de autonomie. Constituția Spaniei se armonizează continuu cu normele Uniunii Europene, cu Declarația Universală a Drepturilor Omului și Convenția Europeană a Drepturilor Fundamentale\n\n\nConstituția spaniolă are 169 de articole cu caracter juridic material; mai are ca anexe, numerotate separat, Dispoziții adiționale, Dispoziții tranzitorii, o Dispoziție derogatorie și o altă Dispoziție finală.\n\n\nDrepturile fundamentale sunt riguros reglementate, chiar didactic, și sunt în conformitate cu Declarația Universală a Drepturilor Omului, cu Convenția Europeană a Drepturilor Fundamentale și cu normele Uniunii Europene. Astfel, art. 13, al.(2) \ncetațenii rezidenți pe teritoriul Spaniei, pot avea în alegerile municipale dreptul de sufragiu activ (de a alege) a fost revizuit in 1992, conferindu-li-se acestora și dreptul la sufragiu activ ( de a fi aleși).\n\n\nForma de guvernământ adoptată de Constituția Spaniolă este monarhia constituțională ereditară. Regele este capul Statului, simbolul unitații și permanenței statale. El nu poate avea alte tribute afară de cele conferite în mod expres prin Constituție.\n\n\nConstituția Spaniolă, deși nu enunță în mod expres principiul separației puterilor în Stat, îl introduce implicit prin reglementarea distinctă a puterilor și prin menținerea denumirilor clasice – puterea legislativă si puterea judecătorească, chiar dacă se folosește și termenul de “funcție executivă și autoritate reglementară” pentru guvern.\n\n\nLegile generale adoptate de cortesuri sunt sancționate de Rege într-un termen de 15 zile, care apoi le promulgă și dispune publicarea lor în Buletinul Oficial al Statutului. Puterea executivă și puterea judecătorească sunt amplu reglementate și nu pun probleme deosebite.\n\n\nÎn concluzie, \nConstituția Spaniolă este o operă legislativă remarcabilă, care a determinat evoluția în plin progres a acestui Stat, căci în ultimă instanță stabilitatea și bunăstarea unui popor depind în primul rând de legea sa fundamentală.\n\n\nA consemnat: Ilinca Fodor",
        "author": null,
        "date": "2017-12-06T23:47:09+02:00",
        "category": "Spania",
        "url": "https://occidentul-romanesc.com/la-6-decembrie-spania-sarabatoreste-ziua-constitutiei/",
        "region": "Spania"
    },
    {
        "title": "La exposición fotográfica „El pueblo rumano tradicional. Gente y artesanía” de Sorin Onișor en Coslada",
        "content": "Obatalá\n organiza la exposición \n„El pueblo rumano tradicional. Gente y artesanía”\n de Sorin Onișor, en colaboración del Instituto Cultural Rumano de Madrid y la Concejalía de Cultural del Ayuntamiento de Coslada con motivo de la celebración del \nDía Nacional de Rumanía\n que tendrá lugar el próximo \n1 de diciembre\n.\n\n\nLa exposición tendrá lugar del \n25 de noviembre al 13 de diciembre\n en el \nEspacio Nelken\n, Centro Cultural Margarita Nelken, 2ª planta, Avd. Príncipes de España 18.\n\n\nLa exposición se compone de 30 fotografías del artista rumano y constituye una oportunidad de encuentro con paisajes o personajes inéditos, que hablan sobre la belleza y la poesía del pueblo rumano. La exposición se propone invitar a descubrir un mundo considerado desaparecido, que se mezcla con un paisaje idílico: una zona rural tradicional, con carros tirados por bueyes, donde los campesinos con sombreros cortan el heno o donde las abuelas, con las mejillas rosadas, aún tejen lana, todos ellos vistiendo con orgullo el traje tradicional.\n\n\n\n\nSorin Onişor\n, conocido como «fotógrafo del pueblo rumano», recorre los pueblos rumanos desde hace más de 12 años, capturando en sus fotografías la magia de las tradiciones perdidas. Se considera un hito para la fotografía y el fotoperiodismo. Sus espectaculares paisajes y retratos poéticos traen un nuevo estilo a la fotografía rumana. Para \nAgustín González Plasencia\n, de la Asociación Obatalá “Acudimos, como ya solemos hacer, a la cita del Día Nacional de Rumanía porque uno de nuestros objetivos es hacer que la cultura rumana sea más y mejor conocida por el resto de vecinos y vecinas de nuestra ciudad. Estas excelente fotografías\n\nmuestran parte del alma rumana y todos aquellos rasgos que la hacen original y muy atractiva.\n\n\n\n\nQuisiéramos agradecer, como siempre, el apoyo del Instituto Cultural Rumano en Madrid para la realización de estas actividades. Todo su equipo, encabezado por su directora María Pop, se vuelcan en hacer sencillas este tipo de colaboraciones y estamos encantados de trabajar a su lado una vez más.”\n\nMás información: \nhttps://1x.com/magazine/permalink/8038",
        "author": null,
        "date": "2024-11-19T17:15:57+02:00",
        "category": "Español",
        "url": "https://occidentul-romanesc.com/la-exposicion-fotografica-el-pueblo-rumano-tradicional-gente-y-artesania-de-sorin-onisor-en-coslada/",
        "region": "Spania"
    },
    {
        "title": "Lansarea cărții „El hombre nuevo” de Grigore Dumitrescu în Spania",
        "content": "Editura Omen Ediciones\n anunță lansarea cărții \n„El hombre nuevo”\n, traducerea în limba spaniolă a volumului \n„Demascarea”\n scris de \nGrigore Dumitrescu\n. Această lucrare reprezintă o mărturie profundă și cutremurătoare despre suferințele îndurate în închisoarea Pitești, România, în timpul unuia dintre cele mai sinistre capitole ale represiunii comuniste.\n\n\nÎntre anii 1949 și 1952, în România, mii de studenți, intelectuali și cetățeni obișnuiți au fost arestați și supuși unor metode brutale de tortură și „reeducare” în numele „dictaturii proletariatului”. Cartea „El hombre nuevo” oferă prima mărturie publică a unei victime a experimentului de reeducare desfășurat la închisoarea Pitești, unde prizonierii au fost forțați să se tortureze reciproc, fiind supuși unui proces crunt de dezumanizare.\n\n\nGrigore Dumitrescu\n, unul dintre puținii supraviețuitori ai acestui experiment, descrie cu luciditate modul în care prizonierii au fost constrânși prin violență fizică și psihologică să devină „oameni noi”, complet supuși idealurilor totalitare ale regimului. „El hombre nuevo” nu este doar o mărturie despre ororile comunismului, ci și un avertisment extrem de relevant privind pericolele fanatismului politic și intoleranței.\n\n\nLansarea acestui volum în Spania reprezintă un pas important în a aduce în atenția publicului spaniol o pagină puțin cunoscută din istoria Europei de Est, dar cu o profundă relevanță universală.\n\n\nPentru detalii suplimentare, interviuri sau pentru a solicita un exemplar al cărții în vederea unei recenzii, vă rugăm să contactați \nEditura Omen Ediciones\n\n\nA consemnat: Occidentul Românesc\n\n\nSursă informații: \nEditura Omen Ediciones",
        "author": null,
        "date": "2024-09-24T09:03:34+02:00",
        "category": "Cultură",
        "url": "https://occidentul-romanesc.com/lansarea-cartii-el-hombre-nuevo-de-grigore-dumitrescu-in-spania/",
        "region": "Spania"
    },
    {
        "title": "Lansarea documentarului „România sălbatică” la Cineteca Madrid",
        "content": "La Cineteca Madrid, pe data de 21 iunie, a avut loc lansarea documentarului \n„România sălbatică”\n, într-un eveniment organizat de \nInstitutul Cultural Român\n, sub auspiciile \nAmbasadei României în Regatul Spaniei\n. La eveniment a fost prezent și autorul filmului, Dan Dinu.\n\n\nAcest documentar, rezultatul a peste 10 ani de pre-producție, mii de kilometri parcurși și sute de ore de filmare, oferă imagini spectaculoase și inedite din regiuni greu accesibile ale României. În plus, prezintă povești unice despre biodiversitatea țării noastre.\n\n\nScopul principal al acestei inițiative este de a apropia spaniolii de peisajele, flora și fauna României, promovând astfel bogăția și diversitatea biologică a țării noastre. Prin intermediul acestui documentar, se dorește, de asemenea, consolidarea schimburilor culturale și întărirea legăturilor dintre popoarele român și spaniol.\n\n\nAmbasadorul George Bologan, prezent la eveniment, a subliniat potențialul turistic enorm al României și importanța conservării acestor bogății naturale. El a menționat că imaginile prezentate în documentar au puterea de a emoționa, de a atinge inimile și de a uni oamenii într-o experiență unică și de neuitat. Aceste imagini pot fi chiar un instrument puternic de promovare a biodiversității și a turismului din România. Totodată, ele pot inspira și sensibiliza oamenii pentru a aprecia și proteja frumusețea naturală a planetei noastre.\n\n\nLansarea documentarului „România sălbatică” la Cineteca Madrid reprezintă un motiv în plus pentru români și spanioli de a se întâlni, de a întări legăturile care îi unesc și de a împărtăși dragostea comună pentru natură.\n\n\nAceastă inițiativă cinematografică reprezintă o oportunitate extraordinară de a descoperi și aprecia frumusețea și diversitatea naturală a României, precum și de a promova schimburile culturale între cele două țări.\n\n\nPentru mai multe informații despre documentarul „România sălbatică” și evenimentele viitoare, vă rugăm să contactați Institutul Cultural Român sau Ambasada României în Regatul Spaniei.\n\n\nA consemnat: \nOccidentul Românesc\n\n\nInformații și foto: Ambasada României la Madrid",
        "author": null,
        "date": "2023-06-23T11:34:04+02:00",
        "category": "Cultură",
        "url": "https://occidentul-romanesc.com/lansarea-documentarului-romania-salbatica-la-cineteca-madrid/",
        "region": "Spania"
    },
    {
        "title": "Lansarea Editurii Omen Ediciones în Madrid – O nouă punte între literatura română și cititorii hispanofoni",
        "content": "Anunțăm lansarea \nOmen Ediciones\n, o nouă editură cu sediul în \nMadrid\n, dedicată traducerii, promovării și publicării autorilor români în limba spaniolă. Acest proiect inovator urmărește să aducă literatura română, atât clasică, cât și contemporană, mai aproape de cititorii din Spania și America Latină.\n\n\nOmen Ediciones\n își propune să devină o platformă de referință pentru scriitorii români, oferindu-le oportunitatea de a-și face cunoscută vocea într-o nouă limbă și cultură. Cu sprijinul unei echipe de traducători, editori și promotori culturali, editura va facilita accesul cititorilor de limbă spaniolă la poveștile și emoțiile unice din literatura română.\n\n\n„Suntem convinși că literatura română merită să fie apreciată dincolo de granițele țării. Prin acest proiect, dorim să deschidem noi porți pentru autorii români pe piața de carte hispanofonă”\n a declarat \nOana Moșniagu\n, directorul Omen Ediciones.\n\n\nEditura invită comunitatea românească și internațională să sprijine acest demers, fie prin colaborări, promovare sau prin răspândirea veștii în cercurile de cititori pasionați de cultură și literatură. \nOmen Ediciones\n dorește să creeze legături durabile și să promoveze cultura română la nivel internațional.\n\n\nOmen Ediciones\n este o editură nou-înființată în Madrid, cu misiunea de a aduce în prim-plan literatura română în spațiul hispanofon, prin traduceri de calitate și promovare culturală.\n\n\nA consemnat: Andra Mateescu Gutiérrez – Occidentul Românesc",
        "author": null,
        "date": "2024-09-12T12:43:33+02:00",
        "category": "Cultură",
        "url": "https://occidentul-romanesc.com/lansarea-editurii-omen-ediciones-in-madrid-o-noua-punte-intre-literatura-romana-si-cititorii-hispanofoni/",
        "region": "Spania"
    },
    {
        "title": "Lansarea ghidului pentru prevenirea violenței de gen",
        "content": "În deschiderea reuniunii reprezentanților Poliției Spaniole din cadrul Unității de Asistență acordată Familiei și Femeilor (UFAM) și a reprezentanților cultelor de limbă română din Spania, ambasadorul \nGeorge Bologan\n a subliniat că acest eveniment reprezintă \n“un prim pas dintr-o serie de activități pe care dorim să le instituim pentru a sensibiliza concetățenii noștri cu privire la rolul pe care fiecare dintre ei îl poate juca în eradicarea violenței de gen și în sprijinirea victimelor și a familiilor acestora”.\n\n\nÎntrevederea a fost organizată de către \nAmbasada și Consulatul General al României la Madrid\n, la 10 octombrie, ca parte a demersurilor susținute întreprinse de reprezentanții misiunii diplomatice și oficiului consular de contracarare a problematicilor cu care se confruntă comunitatea românească.\n\n\nCu acest prilej, a fost lansată și varianta în limba română a ghidului pentru prevenirea violenței de gen realizat de UFAM în colaborare cu misiunea diplomatică și oficiul consular, demers care are ca scop sensibilizarea populației și facilitarea diseminării informațiilor de interes în rândul membrilor comunității românești.\n\n\nAu luat cuvântul reprezentanți din cadrul Poliției Naționale spaniole: \nMaría Cristina Marí García\n, Comisar-șef al UFAM, \nElena Palacios\n, Inspector-șef, \nCarmen Pavon de Paula\n, expert pe tema violenței de gen și \nAna-Maria Popescu\n, atașat de interne în cadrul Ambasadei României la Madrid. Discuțiile au fost moderate de \nAnamaria Almășan\n, gerant interimar al \nConsulatului General al României de la Madrid\n.",
        "author": null,
        "date": "2022-10-14T18:09:21+02:00",
        "category": "Informații",
        "url": "https://occidentul-romanesc.com/lansarea-ghidului-pentru-prevenirea-violentei-de-gen/",
        "region": "Spania"
    },
    {
        "title": "Lansarea în Spania a romanului „Rușinea”, de Cristian Fulaș",
        "content": "Cunoscutul scriitor spaniol \nManuel Vilas\n a inaugurat lansarea traducerii în limba spaniolă a romanului \n„Rușinea”\n de \nCristian Fulaș\n, publicat de Automática Editorial în 2023. Evenimentul a avut loc într-o atmosferă de profundă reflecție și emoție, Vilas evidențiind conexiunea profundă dintre alcool și literatură, ambele fiind, în opinia sa, căi către „o exaltare și o celebrare a vieții”. Astfel, scriitorul a oferit un context emoțional unic pentru această operă literară plină de forță și autenticitate.\n\n\nRomanul „Rușinea” marchează debutul literar în Spania al lui Cristian Fulaș, un autor român de 46 de ani originar din Caracal, ale cărui lucrări au fost deja recunoscute în România, fiind distinse cu numeroase premii literare. Cartea este o cronică realistă și crudă a vieții din București, un oraș pe care Fulaș îl descrie ca pe „o berărie publică, largă și luminoasă”, unde alcoolul joacă un rol central în viața cotidiană. Prin paginile sale, Fulaș își poartă cititorii într-o călătorie dureroasă prin infernul dependenței, dar și prin încercările de redempțiune pe care le găsește în scris.\n\n\n„Rușinea” este un roman cu o puternică încărcătură autobiografică, sintetizând conversații și experiențe reale trăite de autor în călătoria sa personală prin purgatoriul dependenței.\n Cartea descrie, într-un stil unic, lupta unui bărbat de treizeci de ani cu instabilitatea, nesiguranța și demonii personali care îi bântuie existența. Titlul reflectă conștientizarea profundă a protagonistului cu privire la greșelile sale, acțiuni care l-au umilit și marcat. „Nu există nimic mai apropiat de sine însuși; un tremur interior, un rău fără limite, cea mai amară imagine a propriei persoane, un amestec de neputință și lașitate”, afirmă naratorul cărții.\n\n\nTraducerea romanului în spaniolă a fost realizată de \nBorja Mozo\n, care a creat și o hartă interactivă ce detaliază locațiile din primul capitol, numerotate și însoțite de fragmente din text, oferind astfel o experiență de lectură imersivă.\n\n\nCristian Fulaș\n, cunoscut și pentru activitatea sa de traducător, a scris șapte cărți de la publicarea inițială a romanului „Rușinea” în 2015. Printre realizările sale se numără traducerea unor capodopere literare, precum „În căutarea timpului pierdut” de Marcel Proust, în limba română.\n\n\nRomanul „Rușinea” explorează impactul devastator al alcoolului, care, combinat cu alte droguri, l-a împins pe autor să trăiască pe străzi timp de mai bine de un deceniu. O schimbare radicală a intervenit când Fulaș a intrat într-o clinică germană din Transilvania, unde a descoperit o cale de ieșire din dependență. „Am renunțat la alcool datorită scrisului, dar, în realitate, dorința de a trăi m-a salvat”, mărturisește autorul. În acea clinică, el a început să scrie „Rușinea”, prima parte a unei trilogii ce rămâne încă nefinalizată.\n\n\nAstăzi, Cristian Fulaș a depășit zece ani de sobrietate, deși recunoaște că tentația nu dispare niciodată complet. „Rămâi dependent toată viața, doar că te abții”, explică el. Romanul „Rușinea” nu se limitează la o experiență personală, ci oferă și o analiză structurală și socială asupra fenomenului alcoolismului, criticând discursul care culpabilizează persoanele dependente.\n\n\nPrin „Rușinea”, protagonistul găsește refugiu în scris, un antidot care îi permite să se distanțeze de eșecurile vieții anterioare. Cristian Fulaș subliniază necesitatea unui sprijin social puternic pentru a ajuta persoanele dependente în procesul lor de recuperare, făcând apel la o mai mare implicare a instituțiilor și la o schimbare de atitudine din partea societății.\n\n\nLansarea romanului „Rușinea” în Spania reprezintă un eveniment literar deosebit, aducând în prim-plan o lucrare de mare profunzime care explorează dramele personale și sociale ale dependenței de alcool, oferind în același timp o rază de speranță prin forța mântuitoare a scrisului.\n\n\nA consemnat: Zoe Stoleru Martí\n\n\nSursă informații și foto: El País",
        "author": null,
        "date": "2024-08-28T17:21:19+02:00",
        "category": "Cultură",
        "url": "https://occidentul-romanesc.com/lansarea-romanului-rusinea-de-cristian-fulas-in-spania/",
        "region": "Spania"
    },
    {
        "title": "Laura Bălăşoiu aduce România mai aproape de Spania prin arta ceramicii florale",
        "content": "Laura Bălășoiu\n, ceramist cu peste 15 ani de experiență, recunoscută pentru măiestria sa în modelarea florilor, prezintă o expoziție unică la \nCentrul Cultural Margarita Nelken\n din \nCoslada\n, Madrid, între \n14 și 25 octombrie 2024.\n\n\nSub titlul \n„Flores de Montañas de Rumania”\n, expoziția își propune să promoveze frumusețile naturale ale României prin intermediul artei ceramice. Cele 12 flori alese și modelate cu atenție fac parte din peisajul montan românesc, având o importanță deosebită pentru biodiversitatea țării. \nBujorul românesc\n, floarea națională, ocupă un loc central în această expoziție, evidențiind nu doar frumusețea sa, ci și semnificația culturală pe care o are pentru români.\n\n\nDe-a lungul carierei sale, Laura Bălășoiu a colaborat cu numeroase firme din România și Madrid, fiind invitată să susțină cursuri de modelare florală în diverse ateliere din Spania. Creațiile sale reflectă pasiunea pentru natură și pentru detaliile fine, surprinzând esența fiecărei flori într-un mod elegant și rafinat.\n\n\nExpoziția este o invitație deschisă pentru toți iubitorii de artă și natură să descopere bogăția florilor din România într-o formă neobișnuită și delicată – \nceramica\n. Evenimentul își propune să aducă în prim-plan nu doar talentul artistei, ci și frumusețile ascunse ale României, oferind publicului o experiență vizuală de excepție.\n\n\nDetalii eveniment:\n\n\n\n\nPerioada: \n14-25 octombrie 2024\n\n\nLocul: \nCentrul Cultural Margarita Nelken, Coslada, Madrid\n\n\nArtista:\n Laura Bălășoiu\n, ceramist\n\n\nTema expoziției: \nDescoperirea României prin intermediul ceramicii florale\n\n\n\n\nA consemnat: Occidentul Românesc",
        "author": null,
        "date": "2024-10-15T11:41:22+02:00",
        "category": "Cultură",
        "url": "https://occidentul-romanesc.com/laura-balasoiu-aduce-romania-mai-aproape-de-spania-prin-arta-ceramicii-florale/",
        "region": "Spania"
    },
    {
        "title": "Lectorat de limba română inaugurat în cadrul Universității Complutense din Madrid",
        "content": "Miercuri, 26 octombrie a.c., s-a inaugurat la Madrid, Lectoratul de limba română în cadrul Universității Complutense – Facultatea de Filologie.\n\n\nLa eveniment au fost prezenți: \nGabriela Dancău\n, ambasadorul României în Regatul Spaniei, \nSandra Pralong\n, consilier de stat în cadrul Administrației Prezidențiale, \nDaiana Cuibuș\n, director general al Institutului Limbii Române, \nJosé Manuel Lucía\n, prodecanul Facultății de Filologie din cadrul Universității Complutense și noul lector, \nFelix Nicolau\n.\n\n\nÎnființarea Lectoratului de limbă Română a fost posibilă, ca urmare a semnării unui Protocol de Cooperare între Institutul Limbii Române și Universitatea Complutense din Madrid.\n\n\n„Ideea acestui proiect a luat naștere în 2018, anul în care am sărbătorit centenarul Marii Uniri și se concretizează într-un an cu o simbolistică istorică aparte: anul în care România și Spania sărbătoresc 140 de ani de relații diplomatice”\n, a declarat ambasadorul \nGabriela Dancău\n.\n\n\nCursurile de limbă, cultură și civilizație română vor fi predate de lectorul Felix Nicolau și vor fi accesibile studenților spanioli și români deopotrivă interesați să fie conectați la reperele identitare românești.\n\n\nÎn prelegerea sa, ambasadorul României a subliniat că \n„prin noua prezență românească la Universitatea Complutense aducem un omagiu memoriei lui \nAlexandru Busuioceanu\n, un mare om de cultură care a înființat prima Catedra de Limba și literatura română la Universitatea Complutense și a reușit să introducă limba română ca limbă obligatorie pentru studenții spanioli”.\n\n\nColaborarea în domeniul educației și culturii constituie o componentă importantă a relațiilor dintre România și Regatul Spaniei și o prioritate a activității Ambasadei României la Madrid prin multitudinea de proiecte susținute de-a lungul timpului, care au contribuit la consolidarea legăturilor academice și culturale bilaterale.\n\n\nFoto: Ambasada României în Regatul Spaniei",
        "author": null,
        "date": "2021-10-29T13:33:14+02:00",
        "category": "Spania",
        "url": "https://occidentul-romanesc.com/lectorat-de-limba-romana-inaugurat-in-cadrul-universitatii-complutense-din-madrid/",
        "region": "Spania"
    },
    {
        "title": "Legea insolvenței și aplicarea sa în Spania",
        "content": "Legea insolvenței și aplicarea sa în Spania\n\n\nPandemia, războaiele și desigur alte circumstanțe, care au apărut în ultimii ani au provocat tulburări economice la nivel mondial. Companiile și inclusiv persoanele fizice autorizate „autónomos”, trebuie să suporte consecințele economice ale acestei situații. Prin urmare, trebuie să fim vigilenți astfel încât să putem acționa în apărarea propriei noastre economii.\n\n\nCa o soluție la problema urgentă menționată mai sus, avem Legea 16/2022, din 5 septembrie, care a reînnoit legea privind insolvența și care ne oferă mijloacele de a depăși criza economică. Legea 16/2022 permite debitorului să preîntâmpine o situație de insolvență, deoarece legea prevede posibile planuri de restructurare sau acorduri globale cu masa creditorilor.\n\n\nÎntr-un stadiu mai avansat de îndatorare, debitorul va trebui să recurgă la procedura de insolvență sau la o procedură specială pentru microîntreprinderi, care va facilita două căi:\n\n\n– (a) calea recuperării și a reechilibrării patrimoniului său;\n\n\n– (b) lichidarea ordonată a activelor în conformitate cu obligațiile legale ale debitorilor față de creditorii lor.\n\n\nÎn cazul unei persoane fizice se poate aplica o procedură specifică, care poate avea ca rezultat exonerarea de a plăti pasivul.\n\n\nIntLaw\n vă reamintește că este imperios necesar să se realizeze în prealabil un diagnostic economic și juridic pentru a stabili care este soluția cea mai potrivită pentru nevoile fiecărei companii/persoane.\n\n\nArticol realizat de:\n\n\nMiriam Magdalena Cámara\n\n\nAlexandru George Lazar\n\n\nIntLaw Abogados/Lawyers\n\nCalle de Aribau 175, principal, 1ªB, 08036 Barcelona\n\n\n***\n\n\nLey concursal y su aplicabilidad\n\n\nLa pandemia, las guerras y de entre otras circunstancias que han devenido en estos últimos años han causado un desasosiego económico global importante. Las empresas e incluso los autónomos, deben soportar las secuelas económicas que todo ello ha supuesto. Por ello, es necesario que estemos atentos para que seamos capaces de actuar en defensa de nuestra propia economía.\n\n\nComo solución al referido y tan acuciante problema tenemos la Ley 16/2022, de 5 de septiembre, que renovó el texto concursal y que nos aporta medios para sobrellevar la situación de crisis económica.\n\n\nLa Ley 16/2022 permite al deudor que se adelante a una situación de insolvencia ya que la ley plantea posibles planes de reestructuración o acuerdos globales con la masa de acreedores.\n\n\nEn otro estadio más avanzado de endeudamiento deberá el deudor hacer uso del procedimiento concursal, o del procedimiento especial para microempresas que facilitará dos vías: (a) el camino hacia a recuperación y reequilibrio patrimonial o (b) la liquidación ordenada de los activos cumpliendo legalmente con las obligaciones de los deudores ante sus acreedores.\n\n\nEn el supuesto, de tratarse de una persona natural le puede aplicar un procedimiento específico que puede tener como consecuencia la exoneración de nuestro pasivo ordinario.\n\n\nDesde \nIntLaw\n le recordamos que es imperioso realizar el diagnóstico económico y jurídico previo para determinar cuál es la solución que mejor se adapte a las necesidades de cada empresa/persona.\n\n\nArtículo redactado por:\n\n\nMiriam Magdalena Cámara\n\n\nAlexandru George Lazar\n\n\nIntLaw Abogados/Lawyers\n\nCalle de Aribau 175, principal, 1ªB, 08036 Barcelona",
        "author": null,
        "date": "2023-10-28T09:27:28+02:00",
        "category": "Articole",
        "url": "https://occidentul-romanesc.com/legea-insolventei-si-aplicarea-sa-in-spania/",
        "region": "Spania"
    },
    {
        "title": "Lions Club din Calpe, un exemplu de solidaritate și implicare caritabilă",
        "content": "Clubul Lions din Calpe\n, provincia Alicante, Spania, reprezintă un far al speranței și al solidarității în comunitatea locală. Acest club caritabil face parte din \nLions Clubs International\n, organizație non-politică seculară, care s-a înființat la 7 iunie 1917, în Statele Unite ale Americii și este cea mai mare organizație de servicii prin voluntariat din lume.\n\n\nMotivul principal al existenței\n Clubului Lions din Calpe\n este de a aduna oameni cu inimi nobile și dornici de a face o schimbare pozitivă în lumea din jurul lor și de a servi comunitatea în diverse moduri. Membrii clubului, alcătuiți din persoane de diferite naționalități și origini culturale, lucrează împreună pentru a sprijini și a îmbunătăți viețile celor aflați în dificultate. Ei cred cu tărie în motto-ul \n„We Serve” (slujim)\n, care reprezintă esența misiunii lor de a ajuta pe cei care au nevoie de susținere.\n\n\n\n\nLions Club din Calpe\n este activ într-o varietate de domenii caritabile. Unul dintre angajamentele lunare constă în donarea sumei de 300 de euro către \nCaritas\n, o organizație care oferă asistență celor defavorizați. De asemenea, aceeași sumă este donată lunar \nCrucii Roșii\n, contribuind astfel la acțiunile lor umanitare.\n\n\nClubul sprijină, de asemenea, \nGargasindi\n din Benissa, casa de copii cu deficiențe, colectează ochelari și finanțează vizitele în Africa a unui medic oculist, care oferă consultații și intervenții chirurgicale gratuite persoanelor cu deficiențe de vedere. De la sponsorizarea câinilor însoțitori pentru persoanele nevăzătoare, până la sprijinirea refugiaților și finanțarea taberelor de vacanță, clubul se implică într-o multitudine de activități caritabile pentru a face o diferență în viețile celor nevoiași.\n\n\n\n\nLions Club din Calpe\n se bucură de o mare diversitate culturală, cu membri din diferite țări și naționalități, inclusiv \nspanioli\n, \nenglezi\n, \ngermani\n și \nromâni\n. Această diversitate adaugă o perspectivă valoroasă și o bogăție de experiențe în cadrul organizației. Comunicarea în limba engleză facilitează interacțiunea și colaborarea între membri. Cu toate că provin din medii diferite, toți membrii clubului împărtășesc o pasiune comună pentru slujire și sprijinirea comunității.\n\n\nUna dintre cele mai reprezentative evenimente organizate de Lions Club din Calpe este parada modei second-hand, care a sărbătorit recent cea de-a \nzecea ediție\n. Această paradă anuală prezintă îmbrăcăminte și accesorii de calitate superioară, donate pentru a aduna fonduri în scopuri caritabile. Cu ajutorul unui magazin propriu, clubul oferă comunității posibilitatea de a achiziționa articole utile la prețuri accesibile.\n\n\nParada modei second-hand – 10 ani de solidaritate și sprijin comunitar\n\nParada modei second-hand este un eveniment anual organizat de Lions Club din Calpe, cu scopul de a aduna fonduri în scopuri caritabile. În cadrul acestei parade se prezintă publicului îmbrăcăminte și accesorii de calitate superioară, donate de persoane generoase din comunitate. Astfel, clubul oferă oportunitatea oamenilor de a achiziționa articole utile la prețuri accesibile și, în același timp, strângerea de fonduri pentru a sprijini cauzele care preocupă clubul. Această inițiativă este un mod concret prin care organizația vine în sprijinul celor în nevoie și contribuie la îmbunătățirea vieții celor din jurul nostru.\n\n\nÎn anul 2022, Lions Club Calpe-Benissa a reușit să strângă și să sponsorizeze acțiuni caritative în valoare de peste \n17.000 de euro\n. Acest lucru nu ar fi fost posibil fără sprijinul și generozitatea comunității.\n\n\n\n\nRecenta paradă a modei second-hand s-a desfășurat într-un local de prestigiu din Calpe, unde se organizează întâlniri lunare ale comitetului de organizare. Este vorba despre un restaurant condus de o familie de olandezi, care oferă un cadru potrivit pentru evenimentele Clubului Lions.\n\n\nPreședinta clubului, \nCarole Saunders\n, alături de \nGabriela Căluțiu Sonnenberg\n și alte trei doamne voluntare, a prezentat cu mândrie toalete de zi și de seară în cadrul paradei. În timpul evenimentului a fost organizată și o tombolă pentru a aduna fonduri suplimentare și s-a amenajat un stand de vânzare cu îmbrăcăminte și încălțăminte, în mare parte creații ale unor designeri renumiți, la prețuri cuprinse între patru și 15 euro.\n\n\n\n\nLa finalul paradei, organizatorii au dorit să aducă un omagiu reginei Elisabeta și cuplului regal al Regatului Unit, recent încoronat. Așadar, au fost prezentate ținute de gală în stil regal, iar domnul care a prezentat ținuta de gală masculină este rege în exil al statului Laos, nevoit să se refugieze la Paris în anul 1975, după preluarea puterii de către comuniști în țara sa.\n\n\n\n\nLa finalul acțiunii, organizatorii au anunțat că s-a adunat suma de \n1.313 euro\n în cadrul acestui eveniment, sumă care va fi donată în scopuri caritabile, conform principiilor și valorilor clubului.\n\n\nLions Club Calpe, provincia Alicante, Spania, este un exemplu remarcabil de solidaritate și implicare caritabilă. Membrii voluntari, provenind dintr-o gamă diversă de naționalități, lucrează împreună pentru a aduce speranță și sprijin acolo unde este nevoie. Prin activitățile caritabile și evenimentele memorabile, ei fac o diferență semnificativă în viața celor aflați în dificultate și își promovează valorile fundamentale de slujire și unitate în comunitatea locală din Calpe și din zonă.\n\n\nA consemnat: \nKasandra Kalmann Năsăudean\n\n\nFoto: \nLions Club Calpe",
        "author": null,
        "date": "2023-06-06T16:53:17+02:00",
        "category": "Articole",
        "url": "https://occidentul-romanesc.com/lions-club-din-calpe-un-exemplu-de-solidaritate-si-implicare-caritabila/",
        "region": "Spania"
    },
    {
        "title": "Literatura europeană omagiată la Madrid",
        "content": "În perioada \n27 mai – 12 iunie\n a.c., în \nParcul Retiro\n (Madrid) se va desfășura cea de-a 81-a ediţie a \nTârgului de Carte de la Madrid\n, unul dintre cele mai importante târguri de carte din Europa.\n\n\nPe parcursul a 15 zile, \nInstitutul Cultural Român din Madrid\n, în colaborare cu \nAmbasada României în Regatul Spaniei\n, va participa cu un stand de carte, de unde se vor putea achiziționa numeroase volume de traduceri de autori români publicate în Spania în ultimii ani, precum și o selecție variată de titluri în limba română, se menționează într-un comunicat.\n\n\nTârgul de carte de la Madrid este o manifestare anuală cu totul specială pentru iubitorii de lectură, care oferă posibilitatea de a interacționa cu autorii preferați din Spania și nu numai. De la prima sa ediție, în 1933 la Madrid, cititorii din toate colțurile Spaniei și ale lumii vin în fiecare an în capitală pentru a se bucura de această sărbătoare îndrăgită, în care literatura europeană este omagiată.\n\n\nTârgul de Carte de la Madrid prezintă noile apariții literare ale celor mai populari scriitori spanioli și europeni, cititorul având ocazia de a cumpăra titluri în limba originală și/ sau traduceri în spaniolă.\n\n\nMai multe detalii \nAICI\n!",
        "author": null,
        "date": "2022-05-25T17:02:33+02:00",
        "category": "Cultură",
        "url": "https://occidentul-romanesc.com/literatura-europeana-omagiata-la-madrid/",
        "region": "Spania"
    },
    {
        "title": "Lupta pentru viață: Apel umanitar pentru Ionuț",
        "content": "Acum patru ani, într-o zi oarecare de octombrie, \nIonuț Teodor Zăvoianu\n, un copil de numai 9 ani din Bistrița, venea acasă de la școală după ce fusese lovit cu mingea, în gât, în timpul unui meci de fotbal cu colegii. Durerile de oase declanșate cu acest prilej l-au adus rapid în fața medicilor. Din octombrie până în ianuarie anul următor, băiatul a urmat diverse tratamente, dar investigațiile medicale ­au scos la iveală un diagnostic la care nimeni nu se aștepta: ganglioneuroblastom abdominal stagiu IV cu multiple leziuni osoase. Cancer.\n\n\nDiagnosticul a venit la începutul anului 2014, își amintește mama lui Ionuț, \nMirela Zăvoianu\n, după trei luni de investigații „în care am alergat dintr-un spital în altul. La Cluj am început citostaticele. Durerile au dispărut atunci”. În noiembrie 2014 Ionuț a fost operat: i s-a scos rinichiul stâng, cu tot cu tumoare. Ședințele de chimioterapie au continuat până în martie anul următor, când un transplant a fost posibil, la Timișoara. Lucrurile păreau să se îndrepte: „În 13 mai 2015 a fost făcut transplantul autolog de celule stem, iar 11 luni după aceea a fost bine. În aprilie 2016 au început din nou durerile de spate”, rememorează cu tristețe mama lui Ionuț. Investigațiile au arătat că boala recidivase. Tratamentul cu citostatice a devenit din nou parte din programul familiei.\n\n\n„În ianuarie 2017 am făcut o pauză de la tratament din cauza indiferenței unei doctorițe care ne-a preluat de la medicul mai în vârstă ce se ocupa de caz, dar care a rămas la pensie. Ea nu a respectat tratamentul prescris de acest medic mai experimentat, astfel că leziunile osoase ale lui Ionuț s-au înmulțit. Atunci mi-a spus că ea nu mai are ce să mai facă”, își amintește cu obidă Mirela, o luptătoare, la fel ca băiatul ei, căruia i-a fost mereu alături. Cadrul medical respectiv a prescris copilului un „tratament metonimic”\n – adică de prelungire a zilelor. „Atunci am început să mă adresez mai multor spitale din afara țării. Am fost în Ungaria, ni s-a recomandat un protocol experimental la Viena. De acolo, precum și din Italia și Germania, răspunsurile au fost negative”. Dar Mirela nu a depus armele. La sugestia unei cunoștințe, a încercat și în Turcia, la American Hospital, de unde a fost direcționată la Spitalul Memorial Șișli din Istanbul.\n\n\nÎnsă tot ce se putea face pentru Ionuț a fost un protocol personalizat care costă foarte mult. \n„Din 2013 suntem tot prin spitale și numai noi știm cum ne-am descurcat, am făcut ce am putut, luam și pensia părinților mei ca să putem merge la tratament cu Ionuț. Acum, însă, ne confruntăm cu costuri de mii de euro, de zeci de mii de euro, de fapt, mai ales pentru transplantul de celule stem (nici nu mai spun de lunile de spitalizare!). Dacă suntem noi compatibili ca donatori – mă refer la mine, tatăl sau frații lui Ionuț – transplantul va costa 35.000 de euro. Dacă nu, și e nevoie de un donator străin, vorbim de 55.000 de euro”\n, ne spunea Mirela de lângă patul de spital din Turcia, unde se afla alături de Ionuț.\n\n\nChiar atunci a primit vestea că, din păcate, membrii familiei nu sunt compatibili pentru transplant.\n\n\n„Am plătit deja 31.000 de euro spitalului, nu știu de unde vom mai putea face rost de restul… până la peste 75.000 de euro. Dacă sunt oameni care pot și vor să ne ajute, le mulțumim din tot sufletul nostru obosit, dar încă plin de speranță”\n, spune Mirela. Pe Ionuț l-a adus înapoi în țară, deocamdată, până la noi vești. Între timp, oamenii s-au mobilizat să îi ajute: CSM Bistrița, Asociația Produs în Bistrița-Năsăud, organizatorii Campionatului Mondial de Fitness și Culturism, ai Târgului Produs de Bistrița-Năsăud, dar și Școala Gimnazială nr. 1 Bistrița au făcut strângeri de fonduri în diverse moduri pentru a ajuta familia Zăvoianu să răzbată prin aceste momente dificile. \nDin Spania, s-au implicat în mediatizarea cazului și au oferit ajutor financiar proprietarii restaurantului Dracula din Calpe, provincia Alicante.\n\n\n\n\nDacă doriți și puteți să întindeți o mână de ajutor, va fi cu siguranță bine-primită, iar Ionuț va avea o nouă șansă la viață. Orice donație, oricât de mică, este importantă și poate salva un suflet de copil! Este singura lui dorință, pe care a așternut-o pe hârtie, într-o dureroasă scrisoare către Moș Crăciun…\n\n\nAutor: Occidentul Românesc\n\n\nFoto: arhiva personală Mirela Zăvoianu\n\n\nConturile în care se pot face donații pentru Ionuț sunt:\n\n\nEURO\n:\n\n\nZAVOIANU VICTORIA MARIA\n\n\nIBAN RO 84CECE BN 01B2EUR  0536948 BIC CECEROBUXXX\n\n\nLEI:\n\n\nZAVOIANU IOAN\n\n\nRO 86CECEC 001946328125511",
        "author": null,
        "date": "2017-11-28T15:51:34+02:00",
        "category": "Articole",
        "url": "https://occidentul-romanesc.com/lupta-pentru-viata-apel-umanitar-pentru-ionut/",
        "region": "Spania"
    },
    {
        "title": "Madrid activează cele 257 de camere de trafic pentru a interzice mașinile fără etichetă în interiorul M-30",
        "content": "Madrid activează cele 257 de camere de trafic pentru a interzice mașinile fără etichetă în interiorul M-30\n\n\nMadrid, 14 septembrie 2023\n\nPrimăria Madrid a luat măsuri pentru a intensifica restricțiile privind mașinile poluante și pentru a îmbunătăți calitatea aerului în oraș. De la 15 septembrie 2023, cele 257 de camere de trafic din Madrid vor fi active în interiorul M-30 și în cadrul centurii orașului pentru a detecta și interzice mașinile fără etichetă de mediu.\n\n\nAceastă decizie vine în continuarea interdicției care a fost deja impusă începând cu 1 ianuarie 2023 pentru vehiculele de tip A, adică cele fără etichetă de mediu, în zona centrală a orașului. Cu toate acestea, pentru a asigura o tranziție mai lină pentru cetățeni, se va acorda o perioadă de avertizare care se va prelungi până la 14 ianuarie 2024. În această perioadă, vehiculele fără etichetă detectate de camerele de trafic vor primi doar notificări și scrisori informative, precizând reglementarea încălcată și locurile în care au fost instalate dispozitivele de control.\n\n\nBorja Carabante, consilierul delegat al Urbanismului, Mediului și Mobilității, a explicat că această restricție era deja în vigoare de nouă luni, dar se folosesc acum camerele de trafic pentru a spori aplicarea regulilor. Înainte, aplicarea era realizată de către Poliția Municipală și agenții de mobilitate, precum și de cele cincisprezece camere foto-roșii răspândite în oraș.\n\n\nPerioada de avertizare, stabilită conform anunțului din BOAM (Buletinul Oficial al Primăriei Madrid), va fi valabilă începând cu 15 septembrie 2023 și se va încheia la 14 ianuarie 2024. Această perioadă de grație este o practică obligatorie atunci când se introduce orice dispozitiv de control al traficului și este menită să permită cetățenilor să se adapteze la noile reguli.\n\n\nPrimăria Madrid continuă să promoveze zonele de emisii reduse, în conformitate cu Legea privind Schimbarea Climatică și Tranziția Energetică, care impune orașelor cu peste 50.000 de locuitori să implementeze astfel de zone. Planul orașului Madrid, susținut de Partidul Popular, prevede un calendar progresiv de restricții care va atinge punctul culminant la 1 ianuarie 2025, când niciun vehicul de tip A – adică cele cu benzină înmatriculate înainte de 2000 și cele diesel anterioare anului 2006 – nu va mai putea intra în întregul municipiu.\n\n\nAceste măsuri reflectă angajamentul orașului Madrid pentru îmbunătățirea calității aerului și pentru combaterea poluării, într-o încercare de a crea un mediu mai sănătos și mai sustenabil pentru toți locuitorii săi.\n\n\nSursă informații și foto: ABC",
        "author": null,
        "date": "2023-09-14T22:53:54+02:00",
        "category": "Spania",
        "url": "https://occidentul-romanesc.com/madrid-activeaza-cele-257-de-camere-de-trafic-pentru-a-interzice-masinile-fara-eticheta-in-interiorul-m-30/",
        "region": "Spania"
    },
    {
        "title": "Madrid alocă 10 milioane de euro pentru lucrări imediate în urma daunelor provocate de DANA",
        "content": "Madrid alocă 10 milioane de euro pentru lucrări imediate în urma daunelor provocate de DANA\n\n\nDosarele pentru achiziții urgente pentru refacerea a 17 drumuri, poduri și viaducte sunt deja în curs de pregătire\n\n\nGuvernul regional se declară „mulțumit” de rezultatul alertei trimise pe telefoanele mobile: „Nu se poate cuantifica câte vieți au fost salvate”\n\n\n\n\nPentru a restabili cât mai rapid liniștea în zona Madridului, cea mai afectată de DANA, guvernul a pus la dispoziția primăriilor afectate suma de 10 milioane de euro pentru lucrări de urgență inițiale. În plus, un număr de elevi de la Liceul Complutense din Alcalá de Henares au fost relocați la alte școli din cauza inundațiilor. Elevii din Aldea del Fresno vor urma cursuri online până când vor fi restabilite comunicațiile.\n\n\nConsecințele ploilor torențiale se resimt pe străzi, locuințe, pe șosele și în zonele agricole. Potrivit consilierului pentru Președinție și purtătorului de cuvânt, Miguel Ángel García, din cadrul Departamentului pentru Transporturi, se lucrează deja la dosarele pentru achiziții urgente pentru repararea podurilor și șoselelor. Sunt afectate în total 17 structuri în regiune, inclusiv viaducte și poduri, unele dintre acestea fiind catalogate ca având valoare istorică sau arhitectonică de către Patrimoniu.\n\n\nSuma de 10 milioane de euro, care va fi destinată lucrărilor cele mai urgente, precum curățarea și demolarea, este deja disponibilă pentru primării, iar scopul principal este \n„de a reveni cât mai rapid la normalitate și de a preveni repetarea problemelor în cazul unor noi ploi”\n, a explicat purtătorul de cuvânt. Aceste fonduri provin din rezervele Planului de Investiții Regionale, iar lucrările vor fi realizate de compania publică \nPlanifica Madrid\n, subordonată Consiliului pentru Președinție.\n\n\nConsilierul pentru Mediu, Agricultură și Interne, Carlos Novillo, a prezentat un bilanț în urma ședinței Guvernului privind situația actuală. Peste 150 de pompieri, un elicopter, o unitate de drone și sute de agenți forestieri și membri ai Protecției Civile acționează în coordonare cu Garda Civilă și Delegația Guvernului din Madrid. În total, peste 600 de persoane au fost implicate în operațiuni, iar peste 70 de vehicule de intervenție au fost utilizate. În intervalul orar 14:00 de duminică până la ora 11:00 de luni, numărul de apeluri la 112 a ajuns la 18.000, iar numărul de incidente înregistrate a fost de 2.273, cu peste 1.500 de intervenții ale pompierilor.\n\n\nLocalitatea El Álamo a fost puternic afectată, a subliniat Novillo, care a relatat și secvența de evenimente din aceste zile, începând cu prima alertă, avertizarea roșie pentru Comunitatea Madrid, care a avut loc la 2 septembrie, la ora 23:00, și a intrat în vigoare duminică, la ora 12:00. În mod inițial, alerta era valabilă până la miezul nopții, dar a trebuit prelungită de mai multe ori din cauza ploilor torențiale care au continuat până în mijlocul nopții.\n\n\nNovillo consideră că utilizarea alertei sonore care a sunat pe telefoanele celor aflați în Madrid în acea duminică este pe deplin justificată, inclusiv pentru turiștii care petreceau ziua în regiune, deoarece \n„nu am avut niciodată o avertizare roșie pentru ploi”\n. Cu toate acestea, începând cu 31 august, s-au luat deja măsuri, așa cum se întâmplă în fiecare an la sfârșitul acestei luni, când se trimit instrucțiuni primăriilor în cadrul Planului de Inundații, pentru a informa și pentru revizuirea rețelelor de canalizare, curățarea grătarelor etc.\n\n\nGuvernul regional se declară \n„mulțumit de efectul pe care l-a avut”\n alerta sonoră, a subliniat Novillo, deoarece \n„nu se poate cuantifica câte vieți a salvat această alertă”\n. El atrage atenția asupra a ceea ce ar fi putut să se întâmple dacă mobilitatea normală ar fi continuat într-o duminică obișnuită în Madrid, cu suprapunerea întoarcerii madrilenilor din vacanță, și crede că această circumstanță ar fi putut duce la multiplicarea numărului de persoane dispărute.\n\n\nSursa și foto: larazon.es",
        "author": null,
        "date": "2023-09-06T18:45:15+02:00",
        "category": "Informații",
        "url": "https://occidentul-romanesc.com/madrid-aloca-10-milioane-de-euro-pentru-lucrari-imediate-in-urma-daunelor-provocate-de-dana/",
        "region": "Spania"
    },
    {
        "title": "Madrid: Ambasadorul României în Spania a participat la conferința organizată de „Nueva Economía Fórum”",
        "content": "Vineri, 27 mai a.c., ambasadorul României în Regatul Spaniei, \nGeorge Bologan\n a participat la conferința organizată la Madrid de \n„Nueva Economía Fórum”\n, în cadrul căreia invitatul principal a fost primarul orașului Sevilla, \nAntonio Muñoz Martínez\n, se precizează într-un comunicat.\n\n\nLa conferință au participat personalități recunoscute din lumea politică, economică, socială, de afaceri și jurnalistică, reprezentanți ai unor instituții europene, agenți sociali, lideri de opinie și reprezentanți ai societății civile și ai mass-media.\n\n\nAtenția primarului \nAntonio Muñoz Martínez\n a fost centrată pe teme esențiale ce privesc viitorul orașului \nSevilla\n, precum: implicarea oamenilor de afaceri locali, intenția de găzduire a Agenției Spațiale Spaniole și atragerea de noi investitori, dezvoltarea tehnologică și oferirea de credit inovației în lupta împotriva schimbărilor climatice, creșterea economică, dezvoltarea turistică bazată pe îmbunătățirea infrastructurii locale, se menționează în comunicat.\n\n\nLa eveniment a participat și\n Isabel Rodríguez García\n, ministrul Politicilor Teritoriale și purtător de cuvânt a guvernului spaniol, care a subliniat în cuvântul de introducere importanța fundamentală pe care o au primarii în crearea caracterului și a amprentei politice asupra propriului oraș.\n\n\n\n\nAmbasadorul \nGeorge Bologan\n a apreciat oportunitatea participării la acest eveniment în vederea cunoașterii realităților și proiectelor locale, cu posibilitatea dezvoltării unor viitoare colaborări bazate pe relații instituționale de succes.\n\n\nPrimarul \nAntonio Muñoz Martínez\n i-a adresat ambasadorului român invitația de a vizita Sevilla apreciind, totodată, \nprezența comunității românești\n și a \nactivității consulatului general\n.\n\n\nParticiparea la eveniment a permis și un schimb de mesaje ale demnitarului român cu ministrul Isabel Rodríguez García privind cooperarea teritorială.\n\n\n„Nueva Economía Fórum”\n promovează schimbul de idei și contrastul de opinii în toate domeniile care privesc societatea.\n\n\nComunicat și foto: Ambasada României în Regatul Spaniei",
        "author": null,
        "date": "2022-06-14T18:58:13+02:00",
        "category": "Spania",
        "url": "https://occidentul-romanesc.com/madrid-ambasadorul-romaniei-in-spania-a-participat-la-conferinta-organizata-de-nueva-economia-forum/",
        "region": "Spania"
    },
    {
        "title": "Madrid: Concert caritabil dedicat refugiaților din Ucraina",
        "content": "Ambasada României în Regatul Spaniei și Institutul Cultural Român de la Madrid, în colaborare cu Crucea Roșie din Spania, organizează marți, 19 aprilie a.c., un concert caritabil de muzică clasică dedicat refugiaților din Ucraina, se menționează într-un comunicat. Intrarea este gratuită!\n\n\nEvenimentul va începe la ora 19:00, la Instituto Internacional Norteamericano din Madrid – Salon de Actos (Miguel Ángel, 8, 28010 Madrid – España).\n\n\nTrei muzicieni spanioli cu o strălucită carieră internațională vor pune în scenă un concert de excepție pentru iubitorii de muzică clasică: Jesús Reina la vioară , Adolfo Gutiérrez Arenes la violoncel și Josu de Solaun la pian.\n\n\nAvând în vedere că este vorba despre un concert caritabil dedicat refugiaților din Ucraina, persoanele interesate au posibilitatea să doneze în contul deschis special de Crucea Roșie spaniolă pentru această inițiativă: \nhttps://bit.ly/3v81rRz\n\n\nCei interesați să participe se vor putea bucura de o seară culturală pe muzica lui Enescu, Schubert și Brahms. Mai multe informații privind programul evenimentului, regăsiți accesând linkul: \nhttps://www.icr.ro/madrid/concert-umanitar-pentru-ucraina",
        "author": null,
        "date": "2022-04-15T15:16:38+02:00",
        "category": "Informații",
        "url": "https://occidentul-romanesc.com/madrid-concert-caritabil-dedicat-refugiatilor-din-ucraina/",
        "region": "Spania"
    },
    {
        "title": "Madrid: Festivalul de Artă „Delicias con Arte” desfășurat la Museo de Ferrocarril",
        "content": "George Gabriel Bologan\n, ambasadorul României în Regatul Spaniei a participat la prima ediție a \nFestivalului de Artă „Delicias con Arte”\n, care se desfășoară la Museo de Ferrocarril din Madrid, în perioada \n26 – 29 mai 2022\n.\n\n\nEvenimentul reunește lucrări a peste 100 de artiști, debutanți și consacrați, din 30 de țări și oferă un program amplu de activități, precum ateliere pentru copii și adulți, concursuri, concerte, prezentări de modă și conferințe.\n\n\nTârgul cuprinde peste 50 de standuri în care lucrările de artă pot fi admirate într-un spațiu unic oferit de muzeu, în vechea Gară Delicias (inaugurată în 1880), printre vagoane și locomotive de epocă, care la rândul lor sunt obiecte de artă aparținând patrimoniului istoric al căilor ferate naționale spaniole.\n\n\nFestivalul de Artă „Delicias con Arte” oferă un spațiu de promovare a universităților și centrelor de specialitate de prestigiu din Spania, care pun la dispoziția publicului programe de formare în toate disciplinele artistice și prezintă totodată, lucrări artistice valoroase ale studenților și profesorilor lor.\n\n\nStandul României, organizat cu sprijinul artistei Elena Ninerică și al Asociației Itaca, coordonată de directorul Gorgonio Sanjuan, a beneficiat de lucrările artiștilor plastici \nRoxana Irimia\n, \nFlorin Anghel\n și \nPaul Stoica\n.\n\n\nO prezentare de modă a fost oferită de către artista \nAnda Mănescu\n, designer vestimentar, care îmbină tradiția străveche a cusutului costumelor populare românești, pentru a crea costume moderne, apreciate de generația tânără, punând în valoare esența tradiției bogate a poporului român.\n\n\nAcordurile de neuitat ale celebrei formații Phoenix au răsunat prin vocea \nElenei Ninerică\n, artistă care, împreună cu micii chitariști ai \nClubului Copiilor\n, organizat în fiecare sâmbătă la \nAmbasada României în Regatul Spaniei\n, a oferit un frumos program artistic numerosului public aflat în incinta muzeului.\n\n\nPe parcursul participării la evenimentul cultural, ambasadorul român a fost permanent însoțit de \nJosé Carlos Domínguez Curiel\n, directorul general al muzeului, iar împreună au stabilit viitoare colaborări culturale, în care talentul și arta românească vor găsi un cadru de exprimare unic și plin de simboluri în arealul cultural madrilen.\n\n\nComunicat și foto: Ambasada României în Regatul Spaniei",
        "author": null,
        "date": "2022-06-14T18:57:51+02:00",
        "category": "Cultură",
        "url": "https://occidentul-romanesc.com/madrid-festivalul-de-arta-delicias-con-arte-desfasurat-la-museo-de-ferrocarril/",
        "region": "Spania"
    },
    {
        "title": "Madrid: Întrevederea ambasadorului George Bologan cu Ana Pastor Julián, vicepreședinta Congresului Deputaților",
        "content": "La 6 iulie a.c., ambasadorul\n George Bologan\n a participat la Congresul Deputaților a Parlamentului Spaniol, ocazie cu care a discutat cu \nAna Pastor Julián\n, vicepreședintele Congresului Deputaților.\n\n\nÎn discuțiile sale, ambasadorul român a abordat aspecte privind comunitatea românească în contextul relației consolidate de parteneriat între cele două țări, a preocupării constante pentru a răspunde necesităților cetățenilor români aflați în Spania, precum și a evaluării posibilității de a deține dubla cetățenie.\n\n\nInterlocutorii au evocat importanța aprofundării dialogului la nivel parlamentar, ca factor catalizator al acțiunii politice și al dinamizării parteneriatului strategic, subliniind rolul pe care Spania și România îl au în păstrarea echilibrelor geopolitice.",
        "author": null,
        "date": "2022-07-07T12:20:03+02:00",
        "category": "Spania",
        "url": "https://occidentul-romanesc.com/madrid-intrevederea-ambasadorului-george-bologan-cu-ana-pastor-julian-vicepresedinta-congresului-deputatilor/",
        "region": "Spania"
    },
    {
        "title": "Madrid: Ministerul de Locuințe critică lipsa de implicare a comunităților autonome în proiectul „Bono Joven”",
        "content": "Ministerul de Locuințe din Spania a exprimat recent nemulțumirea față de implicarea insuficientă a majorității comunităților autonome în cadrul proiectului „Bono Joven”, destinat sprijinirii tinerilor în accesul la locuințe și emancipării lor. Proiectul oferă o subvenție de 250 de euro pe lună pentru închirierea de locuințe și este compatibil cu alte subvenții.\n\n\nConform datelor ministerului, accesibile publicației EL PAÍS, comunitățile autonome au contribuit foarte puțin cu fonduri proprii în cei doi ani de aplicare a acestei măsuri. Deși decretul care reglementează acest program prevede că ministerul finanțează ajutoarele, oficialii din cadrul ministerului condus de Isabel Rodríguez se așteptau la o „responsabilitate financiară” mai mare din partea comunităților autonome. Astfel, pentru viitoarea convocare, se va solicita o implicare sporită din partea guvernelor regionale.\n\n\nIsabel Rodríguez a subliniat această problemă într-un discurs recent în Senat, solicitând administrațiilor publice să își dubleze bugetele pentru locuințe și să accelereze implementarea normelor. În cadrul unei conferințe sectoriale planificate pentru 3 octombrie, ministerul va discuta cu responsabilii autonomi despre continuarea lucrărilor pentru următorul plan național de locuințe și despre dezvoltarea următoarei convocări a „bono alquiler joven”. Scopul este de a analiza modalitățile de îmbunătățire a efortului bugetar, având în vedere că ministerul nu deține competențe în domeniul locuințelor pentru a răspunde cererii de sprijin pentru tineri.\n\n\nDeși ministerul a transferat până acum 400 de milioane de euro, contribuția fondurilor proprii de către comunități a fost variabilă. Comunitățile precum Valencia și Catalonia au contribuit cu sume proprii semnificative, în timp ce alte regiuni nu au alocat fonduri suplimentare. Datele arată că în Madrid și Andaluzia, contribuțiile proprii nu au fost suplimentate, iar alte regiuni, precum Castilla și León și Canarias, au avut contribuții limitate.\n\n\nÎncepând din 2022, aproape 66.000 de tineri au beneficiat de ajutoare prin acest program. Cele mai bune rate de aprobat solicitări au fost înregistrate în La Rioja, Asturias și Extremadura, în timp ce comunități precum Castilla și León, Madrid și Canarias au avut rate de aprobat mai scăzute.\n\n\nMinisterul de Locuințe subliniază că va continua să aloce resursele necesare pentru sprijinirea acestui program, dar cere o implicare mai mare din partea comunităților autonome pentru a asigura succesul și eficiența măsurii.\n\n\nA consemnat: Mircea Fluieraș – OR\n\n\nSursă informații și foto: EL PAÍS",
        "author": null,
        "date": "2024-09-17T06:39:18+02:00",
        "category": "Spania",
        "url": "https://occidentul-romanesc.com/madrid-ministerul-de-locuinte-critica-lipsa-de-implicare-a-comunitatilor-autonome-in-proiectul-bono-joven/",
        "region": "Spania"
    },
    {
        "title": "Madrid: Români și marocani reținuți de poliție în Vicálvaro",
        "content": "Poliția Națională\n a reținut \nșapte persoane\n de naționalitate \nmarocană\n și \nromână\n, toți fiind utilizatori ai unui adăpost din zona Vicálvaro. Aceștia au fost implicați într-o altercație violentă, folosind obiecte contondente, în urma căreia cinci persoane au fost rănite. Un tânăr de 23 de ani a suferit o rană gravă prin înjunghiere.\n\n\nPotrivit surselor din cadrul Poliției, incidentul a avut loc în jurul orei 00:30 pe strada San Cipriano. Împrejurările care au dus la izbucnirea conflictului sunt în curs de investigare, însă martorii oculari susțin că altercația a pornit de la un presupus furt, între grupuri de marocani și români. Autoritățile exclud ipoteza unui conflict între bande de stradă latino-americane.\n\n\nDintre cei implicați, cinci persoane au suferit diverse răni, însă doar unul dintre răniți, un tânăr de 23 de ani, a fost grav afectat de o rană în zona toracelui, care i-a provocat o leziune pulmonară. Acesta a fost transportat de urgență la Spitalul 12 de Octubre, unde a fost supus unor intervenții medicale pentru drenaj.\n\n\nCeilalți patru răniți au primit îngrijiri medicale la fața locului, două persoane fiind transportate la spital pentru evaluări suplimentare și suturarea rănilor.\n\n\nPoliția Națională și Poliția Municipală au intervenit rapid la fața locului, reținând șapte suspecți cu vârste cuprinse între 23 și 42 de ani. Ancheta este în desfășurare pentru a clarifica motivele exacte care au condus la această confruntare violentă.\n\n\nA consemnat: Mircea Fluieraș – Occidentul Românesc\n\n\nSursă informații și foto: El Mundo",
        "author": null,
        "date": "2024-09-11T13:38:30+02:00",
        "category": "Spania",
        "url": "https://occidentul-romanesc.com/madrid-romani-si-marocani-retinuti-de-politie-in-vicalvaro/",
        "region": "Spania"
    },
    {
        "title": "Madrid: Succesul poliției spaniole în capturarea hoților români de telefoane mobile",
        "content": "Patru cetățeni români au fost arestați sâmbătă, 24 februarie a.c., în Las Rozas, după ce au furat cinci telefoane mobile dintr-un magazin Orange situat la numărul 14 pe Avenida de Europa din Pozuelo de Alarcón (Madrid). Hoții au abandonat mașina în poligonul Europolis și au fost prinși lângă autostrada M-505, în apropierea centrului comercial Burgocentro din Las Rozas\n, precizează El Mundo.\n\n\nFurtul a avut loc în jurul orei 13:30 când mai multe persoane mascate au coborât dintr-o mașină și au intrat într-un magazin de telefonie mobilă. Au smuls sistemul anti-furt și au sustras cel puțin cinci telefoane mobile evaluate la peste 5.000 de euro.\n\n\nAgenții Poliției Municipale din Pozuelo au primit imediat alerta despre furt și au activat operațiunea de închidere a municipiului pentru a încerca să-i prindă pe cei implicați. Suspecții au trecut pe lângă o mașină de poliție sub acoperire care a început urmărirea și a activat restul echipajelor de patrulare.\n\n\nAtacatorii s-au îndreptat cu viteză către autostrada M-50 urmăriți de Poliția Municipală din Pozuelo. La acțiune au participat și agenți ai Poliției Municipale din Majadahonda și Las Rozas. În cele din urmă, hoții s-au văzut încolțiți pe autostrada M-505, în apropierea străzii Galicia, foarte aproape de Burgocentro. Cei patru au fost arestați și ieri după-amiază au fost transferați la secția de poliție națională din Pozuelo pentru interogatoriu.\n\n\nPoliția a reușit să recupereze telefoanele furate din mașina folosită pentru furt și fugă. Angajata magazinului a declarat poliției că autorii furtului nu au amenințat-o și că au intrat direct să fure telefoanele mobile ancorate la intrarea în magazin.\n\n\nA consemnat: Mircea Fluieraș – OR\n\n\nInformații și foto: El Mundo",
        "author": null,
        "date": "2024-02-25T10:10:10+02:00",
        "category": "Spania",
        "url": "https://occidentul-romanesc.com/madrid-succesul-politiei-spaniole-in-capturarea-hotilor-romani-de-telefoane-mobile/",
        "region": "Spania"
    },
    {
        "title": "Madrid: Vizita ambasadorului României la Fundația Ortega-Marañón",
        "content": "Cu prilejul vizitei la Fundația Ortega-Marañón, ambasadorul George Bologan și directoarea instituției, Lucía Sala Silveira, au avut o discuție deschisă despre diplomația publică și dialogul intercultural și inter-generațional, instrumente utile pentru a dezvolta gândirea critică, a promova cunoașterea reciprocă și a genera un progres sustenabil, în spiritul moștenirii uriașe lăsate de filosoful și scriitorul José #Ortega y #Gasset în cultura spaniolă și europeană.\n\n\nÎntâlnirea, desfășurată la data de 12 aprilie 2023, a oferit oportunitatea unui amplu schimb de opinii privind cooperarea româno-spaniolă în cadrul Uniunii Europene și rolul diplomației în anticiparea provocărilor, respectiv identificarea și construirea unor soluții comune.\n\n\nȘeful de misiune a vizitat cu această ocazie arhivele și biblioteca Fundației, care include biblioteca personală a filosofului José Ortega y Gasset și reprezintă bun de interes cultural pentru Comunitatea Madrid. De asemenea, directoarea generală Lucía Sala Silveira i-a prezentat ambasadorului expozițiile găzduite de Fundație, dedicate celor doi gânditori José Ortega y Gasset y Gregorio #Marañón y Posadillo și primului centru din istoria Spaniei care a promovat formarea femeilor în învățământul superior, “Residencia de Señoritas”.\n\n\nNu în ultimul rând, au fost discutate oportunitățile de colaborare în cadrul unor viitoare inițiative de diplomație publică, centrul fiind un prestigios laborator al ideilor la nivel internațional.\n\n\nFundația Ortega-Marañón este activă în domeniul promovării culturale și al educației și este inspirată de moștenirea intelectuală a filosofului José Ortega y Gasset și a medicului umanist Gregorio Marañón y Posadillo.\n\n\nComunicat și fotografii: Ambasada României la Madrid",
        "author": null,
        "date": "2023-04-13T09:37:52+02:00",
        "category": "Spania",
        "url": "https://occidentul-romanesc.com/madrid-vizita-ambasadorului-romaniei-la-fundatia-ortega-maranon/",
        "region": "Spania"
    },
    {
        "title": "Madridul va deveni capitala excelenței românești pentru trei zile",
        "content": "Campania \n„Noi susținem Excelența!”\n, lansată de organizația non-profit \n„El Occidente Rumano”\n, în ianuarie 2015, organizație care editează de peste 12 ani ziarul „Occidentul Românesc”, și-a propus să promoveze, printr-o acțiune privată, românii din străinătate, care, prin pasiune și dăruire, fac performanță în țările lor de adopție și aduc un plus de valoare imaginii României și implicit nouă, imigranților români răspândiți prin lume.\n\n\nÎn acest context, în perioada \n25 – 27 noiembrie 2022\n, în incinta \nHotelului Wellington\n din \nMadrid\n, se va desfășura cea de-a treia ediție a galei de excelență a românilor din afara granițelor țării.\n\n\nÎn cadrul evenimentului, 58 de români fabuloși din 176 nominalizați, care s-au stabilit în diverse colțuri ale lumii, precum: \nAustralia\n, \nSUA\n, \nCanada\n, \nFinlanda\n, \nAnglia\n, \nBelgia\n, \nFranța\n, \nCehia\n, \nAustria\n, \nElveția\n, \nOlanda\n, \nGermania\n, \nCroația\n, \nItalia\n și \nSpania\n, vor fi premiați cu \nTrofeul Excelenței Românești\n în cadrul acestui eveniment care va marca totodată \nZiua Națională a României\n.\n\n\nFestivitatea de premiere\n a decernării premiilor la evenimentul din 26 noiembrie 2022 va fi moderată de către \nMihaela Tatu\n, cunoscut realizator și moderator de emisiuni de televiziune din România!\n\n\nIntrarea se va face numai pe bază de invitație!\n\n\nEdiția a III-a (2020-2022)\n a galei de excelență va premia, la secțiunea \nDiplomat de carieră\n, șase diplomați, care pe parcursul celor 12 ani de existență a publicației „Occidentul Românesc” s-au implicat cu profesionalism în comunitățile românești din Regatul Spaniei, au participat la evenimentele organizate de „El Occidente Rumano”, au recunoscut și apreciat eforturile și dăruirea cu care echipa editorială a acestei publicații a susținut „pro bono” fiecare ediție tipărită timp de peste un deceniu de activitate neîntreruptă, cu articole de interes în diverse domenii, destinate comunității de români din Spania.\n\n\nDorim să mulțumim și pe această cale, \nDepartamentului pentru Românii de Pretutindeni\n pentru implicarea sa financiară în acest proiect cultural ajuns la cea de-a treia ediție.\n\n\nOrganizația non-profit \nEl Occidente Rumano\n – Regatul Spaniei",
        "author": null,
        "date": "2022-11-23T11:02:35+02:00",
        "category": "Cultură",
        "url": "https://occidentul-romanesc.com/madridul-va-deveni-capitala-excelentei-romanesti-pentru-trei-zile/",
        "region": "Spania"
    },
    {
        "title": "„Sărbători de iarnă cu cântec și magie” în Arganda del Rey (Madrid)",
        "content": "Asociația Dacia Hiperbórea Caminó a Europa\n vă invită la un eveniment special de sărbători de iarnă, plin de cântec și magie. Spectacolul va avea loc pe data de \n9 decembrie 2023\n, în incinta \nConservatorio Montserrat Caballé\n din \nArganda del Rey\n, începând cu orele \n18:00\n.\n\n\nEvenimentul va oferi diversitate muzicală și multe surprize pentru toate vârstele. Veți avea ocazia să vă bucurați de muzică ușoară și spaniolă interpretată de talentatul Giani Lucaci. De asemenea, veți fi învăluiți în atmosfera magică a colindelor și muzicii populare din Maramureș, prezentate de Virginia Irimuș. Pentru cei mici, Asociația Dacia a pregătit un moment special de magie, care cu siguranță îi va încânta.\n\n\nPe lângă muzică și magie vă așteaptă o tombolă cu numeroase premii atractive, iar la finalul spectacolului, copiii vor avea ocazia să primească cadouri din partea Moșului.\n\n\nIntrarea la acest spectacol costă doar 5 euro pentru adulți, iar copiii au acces gratuit. Este o ocazie perfectă de a vă bucura de magia sărbătorilor de iarnă și de a petrece o seară minunată alături de familie și prieteni.\n\n\nAsociația Dacia\n vă așteaptă la \nConservatorio Montserrat Caballé\n, Calle Alborán 1, din \nArganda del Rey\n 28500, sâmbătă, \n9 decembrie 2023\n, începând cu orele 18:00, pentru a împărtăși bucuria și magia acestui sezon festiv. Nu ratați acest eveniment unic și participați cu cei dragi pentru a crea amintiri de neuitat!\n\n\nOrganizator: \nAsociația Dacia\n\n\nColaborator: \nAyuntamiento Arganda del Rey\n\n\nPartener Media: \nOccidentul Românesc\n\n\nSponsori: \nMagazinul la Sorina\n, \nPlafar Secretele Planetelor\n, \nImpar – Imprenta y Papelería de Arganda\n, \nPlus Cash&Carry\n, \nMagazinele Transilvania\n\n\nComunicat și foto: \nAsociația Dacia Hiperbórea Caminó a Europa, Arganda del Rey (Madrid)",
        "author": null,
        "date": "2023-11-09T08:48:09+02:00",
        "category": "Cultură",
        "url": "https://occidentul-romanesc.com/magia-sarbatorilor-de-iarna-spectacol-de-cantec-si-bucurie-organizat-de-asociatia-dacia/",
        "region": "Spania"
    },
    {
        "title": "Mai mulți înalți oficiali spanioli, amenințați cu moartea",
        "content": "Şeful guvernului spaniol, Pedro Sánchez, a condamnat ameninţările cu moartea adresate ministrului de interne, şefei Gărzii Civile şi liderului partidului de stânga Podemos.\n\n\nPresa spaniolă a relatat că ministrul de interne Fernando Grande-Marlaska, liderul partidului Podemos (stânga radicală), Pablo Iglesias, şi şefa Gărzii Civile, Maria Gamez, au primit scrisori de ameninţare ce conţineau gloanţe, relatează Reuters.\n\n\n”Condamn ameninţările grave primite de Marlaska, Gamez şi Iglesias”, a scris Sanchez pe Twitter, cu un link spre un articol de presă referitor la aceste ameninţări.\n\n\nPremierul spaniol a subliniat că justiţia şi democraţia vor învinge \n”ameninţările şi violenţa”.\n\n\nhttps://www.facebook.com/IglesiasTurrionPablo/posts/5444857148919980\n\n\n”Soţia ta, părinţii tăi şi tu sunteţi condamnaţi la pedeapsa capitală, timpul tău se scurge”\n, este mesajul primit de Iglesias în scrisoarea anonimă, conform unei fotografii postate de acesta pe Twitter, notează Reuters. El a postat şi o fotografie cu patru gloanţe şi plicul scrisorii primite.\n\n\nPotrivit lui Iglesias, ministrul de interne şi şefa Gărzii Civile au primit scrisori similare.\n\n\nAceste ameninţări survin într-un context de puternică polarizare politică în Spania înaintea alegerilor regionale de la Madrid din data de 4 mai.\n\n\nPablo Iglesias a demisionat luna trecută din funcţia de vicepremier în guvernul de coaliţie al socialistului Pedro Sánchez pentru a candida la şefia guvernului regional.\n\n\nGrande-Marlaska, fost judecător, şi Iglesias au fost acuzaţi de laxism de dreapta politică în problema imigraţiei şi cea a separatismului catalan.\n\n\nMaria Gamez este prima femeie care conduce Garda Civilă, funcţie în care a fost numită anul trecut de ministrul de interne.\n\n\nPotrivit presei spaniole, scrisorile de ameninţare purtau toate aceeaşi ştampilă poştală şi fuseseră expediate în aceeași zi.",
        "author": null,
        "date": "2021-04-27T09:08:02+02:00",
        "category": "Spania",
        "url": "https://occidentul-romanesc.com/mai-multi-inalti-oficiali-spanioli-amenintati-cu-moartea/",
        "region": "Spania"
    },
    {
        "title": "Málaga: Conferință privind drepturile omului, societatea civilă și combaterea terorismului",
        "content": "Ambasadorul României în Regatul Spaniei, \nGeorge Bologan\n reprezintă România la Conferința la nivel înalt de la Málaga privind drepturile omului, societatea civilă și combaterea terorismului, care se desfășoară marți, 10 mai și miercuri, 11 mai a.c., se precizează într-un comunicat.\n\n\nMálaga\n găzduiește acest eveniment organizat de către Organizația Națiunilor Unite și Regatul Spaniei și reunește, timp de două zile, state membre, organizații internaționale, reprezentanți ai societății civile și apărători ai drepturilor omului.\n\n\n\n\nONU se implică pentru promovarea colaborării statelor membre în combaterea terorismului, pentru asigurarea protecției și promovării drepturilor omului care sunt barometrul gradului de dezvoltare a diferitelor societăți.\n\n\nTerorismul rămâne o amenințare globală care este abordată la nivel local, național, european și global. Securitatea unei societăți face parte din calitatea vieții populației acesteia. Efectele destabilizării, distrugerii structurilor constituționale, financiare se resimt în viața fiecăruia, restrângerile drepturilor fundamentale ale omului fiind deseori efecte ale atacurilor teroriste.\n\n\nEmpatia cu victimele terorismului, efectele acestuia de a amputa și mutila fie la propriu, fie la nivel psihologic viețile oamenilor nevinovați și stabilitatea societăților democratice provocând panică și nesiguranță, precum și noile provocări ale societății digitale și nevoia de menținere a unui nivel ridicat de vigilență au fost teme centrale în cadrul conferinței.\n\n\nComunicat și foto: Ambasada României în Regatul Spaniei",
        "author": null,
        "date": "2022-05-10T19:50:24+02:00",
        "category": "Spania",
        "url": "https://occidentul-romanesc.com/malaga-conferinta-privind-drepturile-omului-societatea-civila-si-combaterea-terorismului/",
        "region": "Spania"
    },
    {
        "title": "Málaga: Promovarea relațiilor economice dintre România și Andaluzia",
        "content": "Ambasada României în Regatul Spaniei și Consulatul General al României la Sevilla au organizat în perioada 20-22 octombrie a.c., evenimente de promovare a relațiilor economice dintre România și Andaluzia. În acest context, la sediul Camerei de Comerț din Málaga s-a desfășurat o masă rotundă la care au participat mai multe companii românești interesate de piața spaniolă, se precizează într-un comunicat.\n\n\nÎn mesajul de deschidere a întâlnirii, ambasadorul român, Gabriela Dancău a menționat printre altele, importanța dimensiunii economice a Parteneriatului Strategic româno-spaniol și potențialul de dezvoltare al relațiilor comerciale româno-andaluze, reiterând angajamentul pentru menținerea actualelor tendințe de creștere a schimburilor comerciale bilaterale, a nivelului investițiilor și proiectelor derulate de firmele spaniole în România, inclusiv în contextul disponibilității fondurilor europene alocate României și al experienței de succes a companiilor spaniole în derularea de proiecte cu finanțare europeană.\n\n\nRelația bilaterală specială și potențialul deosebit de dezvoltare au fost remarcate și de delegata guvernului regional andaluz în provincia Málaga, Patricia Navarro, adjuncta primarului din Málaga responsabilă de turism și promovarea orașului, María Rosa Sánchez, și președinta Comisiei de internaționalizare și comerț exterior a Camerei de comerț, María Paz Hurtado, care au transmis companiilor românești participante informații despre mediul economic, oportunitățile de afaceri și facilitățile oferite pentru desfășurarea de activități economice sau investiții în această regiune spaniolă.\n\n\nBogdan Bădescu, reprezentantul Biroului de Promovare Comercial-Economică al Ambasadei, a prezentat oportunitățile de afaceri și investiții oferite de România firmelor spaniole, remarcând evoluția pozitivă a economiei românești și perspectivele de creștere post-criză, avantajele României ca destinație pentru investițiile străine, cadrul juridic și fiscal favorabil investițiilor, dinamica relațiilor comerciale între România și Spania și oportunitățile de cooperare bilaterală, mai ales în sectoarele IT și turism.\n\n\nEvenimentul, la care au participat reprezentanții a numeroase companii spaniole din IT/tehnologie, turism, sectorul auto, logistică, energie, industria alimentară, imobiliare și consultanță de afaceri, a continuat cu o sesiune de reuniuni bilaterale între acestea și companiile românești interesate de consolidarea prezenței lor pe piața spaniolă.\n\n\nCele peste 40 de întâlniri B2B care au avut loc la sediul Camerei de Comerț Din Málaga au permis companiilor românești participante să-și prezinte ofertele de produse/servicii în fața potențialilor parteneri spanioli, ca prim pas pentru internaționalizarea pe această piață.\n\n\nEvenimentul face parte din seria de acțiuni ale Ambasadei României la Madrid și ale Consulatului General al României la Sevilla care au ca obiectiv promovarea contactelor directe între companiile din cele două țări, în scopul creșterii exporturilor și investițiilor companiilor românești pe piața Spaniei și inițierii de noi proiecte de cooperare economică româno-spaniole.\n\n\nFoto: Ambasada României în Regatul Spaniei",
        "author": null,
        "date": "2022-03-12T19:09:18+02:00",
        "category": "Spania",
        "url": "https://occidentul-romanesc.com/malaga-promovarea-relatiilor-economice-dintre-romania-si-andaluzia/",
        "region": "Spania"
    },
    {
        "title": "Málaga: Tradiţii moştenite din străbuni – Artă şi tradiţii româneşti",
        "content": "Consulatul General al României la Sevilla\n în colaborare cu\n Institutul Cultural Român\n de la Madrid și cu sprijinul \nMuzeului Interactiv al Muzicii Málaga\n a organizat miercuri, 22 iunie a.c., un moment cultural sub denumirea „Artă și tradiții românești”, în interpretarea \nAnsamblului Artistic Doina Gorjului\n. Și de această dată, consulatul a dorit să aducă în prim plan tradițiile și obiceiurile românești prin intermediul folclorului, artei meșteșugului și portului tradițional românesc, într-o atmosferă distinsă, pusă în scenă cu ingeniozitate de orchestra ansamblului artistic Doina Gorjului.\n\n\n\n\nLa eveniment au participat alături de Bogdan Stănescu, consul general al României la Sevilla, Jose Luis Ramos, consul onorific al României la Málaga, reprezentanți ai corpului diplomatic și consular acreditați la Málaga, reprezentanți ai autorităților regionale precum și reprezentanți ai comunității de români rezidenți în Málaga.\n\n\n\n\nEveniment se înscrie în seria de momente culturale prevăzute în planul de activități de diplomație publică ale oficiului consular pentru anul 2022, activități ce au ca obiectiv promovarea culturii și a tradițiilor naționale.\n\n\nFoto: Consulatul României la Sevilla",
        "author": null,
        "date": "2022-06-27T20:19:57+02:00",
        "category": "Cultură",
        "url": "https://occidentul-romanesc.com/malaga-traditii-mostenite-din-strabuni-arta-si-traditii-romanesti/",
        "region": "Spania"
    },
    {
        "title": "Marcarea Zilei Internaționale a Comemorării Victimelor Holocaustului în Spania",
        "content": "Conform unui comunicat, la sediul Reprezentanței Comisiei Europene din Spania a fost marcată Ziua Internațională a Comemorării Victimelor Holocaustului, sărbătorită anual pe data de 27 ianuarie, printr-un eveniment care a reflectat întocmai strategia Comisiei Europene de combatere a antisemitismului și de sprijinire a vieții evreiești. Educația poate întări rezistența tinerilor împotriva ideilor și ideologiilor antisemite și împotriva tuturor formelor de intoleranță și discriminare.\n\n\nÎn marja acestui eveniment, George Bologan, ambasadorul României în Regatul Spaniei a avut un schimb de idei cu doamna María Ángeles Benítez Salas, directorul Reprezentării Comisiei Europene din Spania, precum și cu doamna Rodica Radian-Gordon, ambasadorul Israelului în Spania.\n\n\nUniunea Europeană promovează implicarea tinerilor pentru a garanta moștenirea intergenerațională în construirea Memoriei Holocaustului. La eveniment, au mai luat cuvântul Diego Blázquez Martín, directorul general al Memoriei Democratice, din cadrul Secretariatului de Stat, Jaime Moreno Bau, directorul general al Centrului Evreiesc Sefarad-Israel din Madrid, precum și José Herrera Antonaya, directorul general al Cooperării cu Statul și Uniunea Europeană, din comunitatea Madrid.\n\n\nPierderea memoriei istorice si amorțirea conștiințelor în fața mesajelor care alimentează ura și intoleranța duc la erodarea conceptului de civilizație și la atitudini fundamentaliste care pot radicaliza comunitățile umane și destabiliza societățile democratice.\n\n\n\n\nPrezența Ambasadei României a scos în evidență implicarea țării noastre în lupta contra acestui bilanț negru al istoriei, împotriva acestei răni care nu se va vindeca niciodată, numită Holocaust. În mai 2021, a fost adoptată \nStrategia națională pentru prevenirea și combaterea antisemitismului, xenofobiei, radicalizării și discursului instigator la ură\n, un pas important pentru viitor, menit să prevină astfel de acțiuni alimentate de ură și, în același timp, un omagiu adus supraviețuitorilor care au înfruntat moartea animați de speranța în ziua eliberării, celor care au transmis lecțiile dureroase din lagărele de concentrare. România își reafirmă angajamentul de a nu uita, de a nu-i uita pe cei cărora, în mod injust, li s-a răpit dreptul de a exista, în marea lor majoritate femei, copii, bătrâni… Aducerea-aminte, prin astfel de evenimente organizate anual, are rolul de a ne învăța să ne ferim de capcanele generate de ștergerea memoriei.\n\n\nSocietățile din ziua de azi se confruntă cu tendințe de alimentare a actorilor din viața de zi cu zi care în mod malițios învrăjbesc, cultivă ura și ignoră Holocaustul. Mai mult ca oricând pericolul de renaștere a unor atitudini xenofobe este la tot pasul, iar noi trebuie să rămânem uniți în lupta împotriva persecutării altora, acțiuni izvorâte din neîncredere și ură. Indiferența este și ea nocivă deoarece alimentează uitarea, iar uitarea naște pericole majore precum populismul, extremismul și antisemitismul. Nimeni nu poate lupta de unul singur, este nevoie de un efort comun al societății civile și autorităților Statului. Drepturile, libertățile și valorile democratice trebuie apărate, să nu trăim cu iluzia că răul ne va ocoli.\n\n\nComunicat și imagini: Ambasada României în Regatul Spaniei",
        "author": null,
        "date": "2023-01-25T13:07:23+02:00",
        "category": "Spania",
        "url": "https://occidentul-romanesc.com/marcarea-zilei-internationale-a-comemorarii-victimelor-holocaustului/",
        "region": "Spania"
    },
    {
        "title": "Marcela Topor: Cariera dincolo de „trucurile magice” și legătura cu Carles Puigdemont",
        "content": "În ultimele zile, \nCarles Puigdemont\n a revenit în centrul atenției mediatice, în urma întoarcerii sale în Spania după șapte ani petrecuți în Belgia. Apariția sa surprinzătoare la Barcelona, în timpul investiturii lui Salvador Illa, a reaprins interesul nu doar pentru el, ci și pentru familia sa, în special soția sa, Marcela Topor. Deși numele său poate fi cunoscut datorită legăturii cu fostul lider catalan, Marcela și-a construit propria carieră în media, unde veniturile sale și rolul său de prezentatoare au atras atenția, precizează el.economista.es.\n\n\nNăscută în România, \nMarcela Topor\n și-a stabilit rezidența în afara Gironei, alături de cele două fiice ale sale, în timp ce soțul său, Puigdemont, își continuă viața în exil. Cariera sa nu a urmat cursul clasic pe care l-ar fi putut anticipa cineva care a studiat filologia engleză și a fost pregătită ca actriță. De fapt, Marcela Topor a reușit să își croiască un drum în jurnalismul catalan, unde lucrează ca prezentatoare a emisiunii \nThe WeeklyMag\n pe rețeaua de televiziuni locale din Barcelona, Xarxa Audiovisual Local (XAL).\n\n\nÎn cadrul acestei emisiuni, Marcela moderează discuții în limba engleză cu personalități din diverse domenii, de la muzică și literatură la subiecte legate de tradiții, natură și sport. Cu toate că formatul se dorește a fi un \ntalk-show\n care promovează limba engleză, datele de audiență și costurile ridicate de producție au fost de multe ori subiect de controversă.\n\n\nMarcela Topor\n primește un salariu de \n6.000 de euro pe lună\n pentru rolul său de prezentatoare și director al emisiunii. Din 2018, când a început să colaboreze cu XAL, aceasta a câștigat peste \n400.000 de euro\n, o sumă considerabilă plătită din fondurile publice ale \nDiputación de Barcelona\n. Costurile mari ale emisiunii și audiența redusă, care rareori depășește 12.000 de telespectatori, au ridicat semne de întrebare cu privire la eficiența utilizării acestor resurse.\n\n\nDeși aceste cifre pot părea șocante pentru unii, ele sunt doar o parte din povestea Marcelei Topor. Interesul public față de persoana sa nu se limitează doar la cariera acesteia în media. Fascinația pentru lumea mistică, atribuită încă din copilărie, a adăugat un strat de mister în jurul său. Descrierea sa ca fiind o „magă” sau cineva care poate prezice viitorul în funcție de natură, conform prietenilor săi, contribuie la imaginea unei femei complexe, care reușește să capteze atenția nu doar prin ceea ce face, ci și prin cine este.\n\n\nAșadar, relația sa cu Puigdemont, un bărbat cu 14 ani mai în vârstă, și povestea lor de dragoste, începută acum mai bine de două decenii, oferă un context suplimentar în înțelegerea legăturii dintre cele două personaje publice. Dacă este să ne uităm dincolo de aparențe, \nMarcela Topor\n este mai mult decât \n„soția lui Puigdemont”\n; este o femeie care, deși legată de un bărbat cunoscut, și-a croșetat propria identitate în lumina reflectoarelor. Criticile și controversele în jurul activității sale pot să atragă atenția, dar nu trebuie să ne facă să uităm de complexitatea unui individ care, prin munca și credințele sale, continuă să își păstreze o prezență remarcabilă în peisajul public.\n\n\nA consemnat: Kasandra Kalmann Năsăudean\n\n\nInformații și foto: Economista.es",
        "author": null,
        "date": "2024-08-14T08:50:49+02:00",
        "category": "Politică",
        "url": "https://occidentul-romanesc.com/marcela-topor-cariera-dincolo-de-trucurile-magice-si-legatura-cu-carles-puigdemont/",
        "region": "Spania"
    },
    {
        "title": "Marea mobilizare din luna mai: Comunitatea Madrid se pregătește să devină epicentrul revendicărilor sociale pentru sănătate și educație",
        "content": "În luna mai 2024, Comunitatea Madrid se pregătește să devină epicentrul unor mișcări sociale ample, cu educația și sănătatea la baza unor revendicări puternice. Mobilizările planificate atât în sectorul public, cât și în cel privat, anunță o perioadă de tensiune și revendicări sociale importante, scrie El País.\n\n\nSănătatea publică: Mii de plângeri pentru îmbunătățirea serviciilor\n\n\nCampania „Reclama”\n a adunat peste 9.000 de plângeri de sănătate publică în Comunitatea Madrid. Vecinii din întreaga regiune au fost încurajați să-și exprime nemulțumirile față de serviciile de asistență medicală primară, listele de așteptare lungi și lipsa de personal medical. Aceste plângeri reflectă o creștere semnificativă a ratei de nemulțumire în centrele de sănătate și spitalele din regiune, conform datelor disponibile între 2020 și 2022, precizează El País.\n\n\nPentru a atrage atenția asupra acestor probleme, o mobilizare majoră este planificată pentru data de \n19 mai \na.c., când mii de cetățeni se vor aduna în diferite puncte din Madrid pentru a cere îmbunătățiri în sistemul de sănătate.\n\n\nNegocierile între sindicate și angajatori pentru îmbunătățirea condițiilor de muncă ale lucrătorilor din sectorul privat de sănătate au eșuat, pregătind calea pentru o grevă programată în iunie. Sindicatele au anunțat un calendar al grevelor, subliniind necesitatea respectării contractului colectiv de sănătate privată și a majorării salariilor.\n\n\nEducație – Greve și revendicări \n\nProfesorii din învățământul public pregătesc greve pentru începutul lunii mai, după eșecul negocierilor cu Ministerul Educației pentru reducerea orelor de predare. În paralel, platforma regională pentru aer condiționat și adaptarea școlilor publice a înregistrat o inițiativă legislativă populară pentru îmbunătățirea infrastructurii școlare în fața schimbărilor climatice.\n\n\nAceste evenimente reflectă preocuparea și dorința fermă a comunității pentru îmbunătățirea serviciilor și condițiilor de viață. Într-o perioadă în care educația și sănătatea sunt prioritare, cetățenii din Comunitatea Madrid își fac auzită vocea și cer acțiuni concrete pentru a răspunde nevoilor lor.\n\n\nA consemnat: Mircea Fluieraș – Occidentul Românesc\n\n\nInformații și foto: El País",
        "author": null,
        "date": "2024-04-25T16:06:33+02:00",
        "category": "Spania",
        "url": "https://occidentul-romanesc.com/marea-mobilizare-din-luna-mai/",
        "region": "Spania"
    },
    {
        "title": "Maria Branyas (Girona, Spania), cea mai longevivă persoană din lume, a murit la vârsta de 117 ani",
        "content": "Maria Branyas\n, considerată cea mai longevivă persoană din lume, a murit în dimineața zilei de luni, 19 august 2024, la \nvârsta de 117 ani\n, în localitatea Olot, provincia \nGirona\n, \nSpania\n. Familia a anunțat tristul eveniment marți, 20 august, prin intermediul rețelei sociale X: „A murit așa cum și-a dorit: în somn, liniștită și fără durere”, se arată în mesajul postat. Maria Branyas locuia de mai mulți ani într-un azil de bătrâni, iar familia sa intenționează să organizeze o ceremonie într-un cadru strict privat, scrie EL PAÍS.\n\n\nLa vârsta de 115 ani, Maria Branyas a devenit oficial cea mai în vârstă femeie de pe planetă. Povestea ei a ajuns pe marele ecran într-un documentar regizat de Sam Green, iar Manel Esteller, un renumit expert în oncologie, a studiat celulele ei pentru a înțelege secretul longevității sale. \n„Nu avem niciodată ocazia de a studia celulele unei persoane de 117 ani. Sunt excepționale. Analizăm genomul, microbii, proteinele și metabolismul pentru a găsi o explicație pentru o supraviețuire atât de îndelungată. Căutăm mutațiile genetice care pot fi responsabile”,\n a explicat Esteller într-un interviu pentru EL PAÍS.\n\n\nDe-a lungul anilor, familia ei a împărtășit ocazional momente din viața de zi cu zi a Mariei Branyas pe rețeaua socială X, printr-un cont gestionat de ginerele ei, cont care oferea reflecții asupra lungii sale vieți.\n\n\nÎn ultimele luni, Maria Branyas a manifestat semne de slăbiciune crescută. Cu doar câteva zile înainte de a muri, familia a împărtășit câteva dintre cuvintele sale. \n„Într-o zi pe care nu o cunosc, dar care este aproape, această lungă călătorie se va încheia. Moartea mă va găsi epuizată de la atâta trăit, dar vreau să mă găsească zâmbind, liberă și împăcată.”\n Branyas a mai spus familiei că simțea că \n„se apropie ora”\n și că nu voia să vadă lacrimi după plecarea sa: \n„Nu plângeți, nu-mi plac lacrimile. Și, mai ales, nu suferiți pentru mine. Mă cunoașteți bine, oriunde voi merge, voi fi fericită, pentru că într-un fel vă voi purta mereu cu mine.”\n\n\nMaria Branyas era cunoscută pentru optimismul ei, pentru atitudinea blândă și veselă, și pentru dorința de a se bucura de viață, o filozofie recunoscută de propria ei familie.\n\n\nNăscută în 1907 în San Francisco, unde părinții ei se stabiliseră recent, viața Mariei Branyas a fost mereu marcată de capacitatea de a depăși obstacole. Tatăl ei a murit în timpul călătoriei de întoarcere în Catalonia, când ea avea doar opt ani. La tinerețe, a suferit o afecțiune la ureche care i-a afectat auzul, iar în timpul Războiului Civil Spaniol, a fost nevoită să se exileze temporar în Franța pentru a evita represaliile. Această capacitate de adaptare și depășire a dificultăților este o trăsătură comună în rândul persoanelor longevive, după cum subliniază Manel Esteller:\n „Se știe că persoanele care au supraviețuit perioadelor de foamete au un anumit avantaj în termeni de supraviețuire.”\n\n\nDupă ce s-a stabilit în Girona în timpul perioadei franchiste, Maria Branyas a dus o viață liniștită ca gospodină. „Ea spunea că, din perspectiva ei, viața este acum mult mai complicată”, a amintit fiica ei, Roser.\n\n\nRitmul său de viață liniștit și sănătos, potrivit familiei, a ajutat-o să trăiască mulți ani într-o stare bună de sănătate. Maria Branyas nu a suferit de boli grave, a avut o minte lucidă și a urmat o alimentație sănătoasă. \n„Cu siguranță, alimentația a ajutat-o”\n, a declarat Roser, fiica ei în vârstă de 81 de ani. \n„Întotdeauna mâncam legume seara sau o tortilla de cartofi. Indiferent ce era, dar întotdeauna dietă mediteraneană.”\n\n\nÎn ultimii ani, Maria Branyas a recunoscut că era pe deplin conștientă de cât de excepțională a fost viața ei și nu se temea de moarte: \n„Am trăit mai mult decât ar fi trebuit”\n, obișnuia să spună, \n„iar moartea este o vizită așteptată.”\n\n\nConform portalului Longeviquest, succesoarea Mariei Branyas în titlul de cea mai longevivă femeie din lume este japoneza Tomiko Itooka, care are 116 ani și 89 de zile.\n\n\nÎn \nSpania\n există aproape 20.000 de persoane cu vârste de peste 100 de ani, dintre care peste 700 au depășit vârsta de 105 ani. Totuși, numărul celor care au trecut pragul de 110 ani este atât de mic încât Institutul Național de Statistică nu are autorizația legală de a publica cifre exacte, din motive de „protecție a datelor” și „secret statistic”. Spania este a cincea țară din lume în ceea ce privește speranța de viață, cu o medie de 83 de ani, fiind devansată doar de Japonia, Elveția, Coreea și Singapore.\n\n\nA consemnat: Occidentul Românesc\n\n\nSursă informații și foto: EL PAÍS",
        "author": null,
        "date": "2024-08-20T15:52:52+02:00",
        "category": "Spania",
        "url": "https://occidentul-romanesc.com/maria-branyas-cea-mai-longeviva-persoana-din-lume-a-murit-la-varsta-de-117-ani/",
        "region": "Spania"
    },
    {
        "title": "Maria Ramona Bodescu – Avocat și mediator în Comunitatea Valenciană",
        "content": "Profesionalism și dedicare în serviciul dreptății\n\n\nMaria Ramona Bodescu\n este una dintre cele mai respectate și apreciate figuri din domeniul juridic al Comunității Valenciene, Regatul Spaniei. Cu o carieră dedicată oferirii de soluții juridice eficiente și medierii profesioniste, Ramona Bodescu este un exemplu de profesionalism și angajament pentru servirea comunității.\n\n\nPasiunea pentru drept\n\nNăscută în România, Maria Ramona Bodescu și-a adus pasiunea pentru drept și servirea comunității în țara sa adoptivă, Spania. Această pasiune se reflectă în fiecare aspect al activității sale profesionale, unde se străduiește să ofere soluții juridice adaptate și eficiente pentru nevoile clienților săi.\n\n\nMaria Ramona Bodescu\n este recunoscută pentru abilitățile sale în consultanță și reprezentare, oferind suport în rezolvarea diverselor litigii. Experiența sa vastă în procese penale și în relațiile angajat-angajator aduce o valoare adăugată serviciilor oferite, asigurându-se că fiecare caz este tratat cu profesionalism și atenție la detalii.\n\n\nMediere și conciliere profesionistă\n\nPe lângă practica avocațială, Maria Ramona Bodescu este și mediator, oferind clienților săi soluții alternative de rezolvare a conflictelor. Apreciată atât de clienți, cât și de colegi, Ramona este recunoscută pentru abilitatea sa de a facilita dialogul și înțelegerea reciprocă. Prin promovarea medierii, contribuie la crearea unui climat de dialog și înțelegere în comunitatea juridică.\n\n\nPortofoliu diversificat de servicii juridice\n\nCu sediul în Benicarló, Provincia Castellón, Maria Ramona Bodescu se remarcă prin abordarea personalizată și orientată către rezultate în oferirea de servicii juridice variate.\n\n\nPortofoliul său include:\n\n\nServicii juridice pentru persoane fizice\n\n\n\n\nConsultanță juridică personalizată\n\n\nAsistență în rezolvarea litigiilor civile, familiale și comerciale\n\n\nConsultații și reprezentare în procese penale\n\n\nReprezentare în procesele derivate din relațiile angajat-angajator\n\n\nSoluționarea disputelor în domeniul muncii\n\n\nRecunoașterea sentințelor dictate de instanțele române\n\n\nExecuția sentințelor străine în domeniile dreptului familiei, civil și comercial\n\n\n\n\nServicii pentru persoane juridice\n\n\n\n\nConsultanță juridică pentru firme românești\n\n\nConsultanță și reprezentare în relațiile cu partenerii spanioli\n\n\nAsistență juridică în investiții pe teritoriul Spaniei\n\n\nReprezentare în instanțe spaniole în litigii comerciale și civile\n\n\nServicii complete pentru înființarea de firme în Spania\n\n\nDeschidere puncte de lucru pentru companii\n\n\n\n\nLocație birou\n:\n\n\n\n\nCalle de los Santos Mártires Abdón y Senén 1, 12580 Benicarló, Provincia Castellón\n\n\nPlaza el Ayuntamiento 19, Birou A, 46002 Valencia\n\n\nCalle de Ribelles Comín 21, B, 12006 Castellón de la Plana\n\n\n\n\nProgram\n: \nde luni până vineri, între orele 09:00 și 16:30\n\n\nDate de contact\n:\n\n\n\n\ntelefon fix: +34/ 964 471 563\n\n\nmobil: +34/ 627 647 947\n\n\ne-mail: \nbodescu@icacs.com\n\n\n\n\nweb: \nhttps://avocatramonabodescu.es/\n\n\nRecomandările colegilor și clienților\n\n\n„Maria Ramona Bodescu este un avocat de încredere, cu o abordare profesionistă și etică. Recomand cu căldură serviciile sale pentru orice problemă juridică.” (Avocat coleg).\n\n\n„Alegerea Mariei Ramona Bodescu pentru medierea conflictelor noastre a fost cea mai bună decizie. A reușit să găsească soluții echitabile pentru toate părțile implicate.” (Client mulțumit)\n\n\nO alegere înțeleaptă pentru nevoile juridice\n\nÎn \nComunitatea Valenciană\n, \nMaria Ramona Bodescu\n rămâne o alegere înțeleaptă pentru cei care caută experiență, dedicare și rezultate în domeniul juridic. Cu un portofoliu diversificat de servicii juridice, abordare personalizată și abilități de mediere, este un profesionist de încredere în rezolvarea diverselor probleme legale. Alegând serviciile Mariei Ramona Bodescu, clienții beneficiază nu doar de cunoștințe juridice solide, ci și de angajamentul unei profesioniste care își propune să ofere soluții eficiente și să protejeze interesele clienților săi.\n\n\nNota Redacției OR\n:\n\n\nRamona Bodescu\n este recunoscută pentru abilitățile sale ca mediator, facilitând soluționarea disputelor și contribuind la crearea unui climat de dialog și înțelegere. Alegând serviciile Mariei Ramona Bodescu, clienții beneficiază nu doar de cunoștințe juridice solide, ci și de angajamentul unei profesioniste care își propune să ofere soluții eficiente și să protejeze interesele clienților săi. Așadar, în \nComunitatea Valenciană\n, \nMaria Ramona Bodescu\n rămâne o alegere înțeleaptă pentru cei care caută experiență, dedicare și rezultate în domeniul juridic.",
        "author": null,
        "date": "2024-06-12T08:26:29+02:00",
        "category": "Spania",
        "url": "https://occidentul-romanesc.com/maria-ramona-bodescu-avocat-si-mediator-in-benicarlo-spania/",
        "region": "Spania"
    },
    {
        "title": "Măsura popririi salariale în cazul datoriilor, în Spania",
        "content": "Fie că vorbim despre litigii civile sau de familie, fie că vorbim despre litigii fiscale sau administrative, trebuie să vă cunoașteți drepturile în cazul în care, din diferite motive, întâmpinați o perioadă economică dificilă și nu puteți face față datoriilor.\n\n\nÎn funcție de statul unde se solicită executarea silită, executarea poate consta, spre exemplu, în identificarea și scoaterea la licitație a bunurilor obligatului (debitorului), poprirea (reținerea) sumelor obținute din venituri (salarii, dividende, impozite returnate de la stat etc.), poprirea sumelor provenite din exploatarea bunurilor imobile (chirii), amenzi în cazul în care obligația nu poate fi executată decât în natură (încredințarea minorului, stabilirea locuinței ori nerespectarea regimului de vizite) ori desființarea unei construcții etc..\n\n\nÎn articolul de luna aceasta mă refer strict la poprirea salariului în cazul în care obțineți venituri din salarii. În cazul în care lucrați și aveți datorii, creditorii pot solicita poprirea salariului dumneavoastră, însă numai în anumite condiții pe care le voi explica în continuare. Solicitarea popririi se poate realiza doar pe cale judecătorească sau din partea administrației publice reprezentată de Direcția de Finanțe sau Institutul Național de Securitate Socială. Doar aceste autorități pot determina suma care poate fi poprită lunar, până la stingerea datoriei, în funcție de veniturile debitorului.\n\n\nDacă debitorul beneficiază de mai multe venituri, atunci acestea se adună și în funcție de suma totală se stabilește probabilitatea executării și procentul. Aceste prevederi nu sunt aplicabile în cazul obligării la plata pensiei alimentare, în acest caz fiind Judecătoria cea care va decide procentul sumei executate, fiind indiferent faptul că debitorul nu ajunge la salariul minim interprofesional.\n\n\nÎn cazul în care lucrați, cererea de reținere a sumei din salariul angajatului se face angajatorului și atât angajatorul, cât și angajatul sunt obligați să respecte ordinul de plată. Dacă nu se respectă, pot fi obligați la plata de amenzi. Însă trebuie să cunoașteți suma pe care vi se poate pune poprire, având în vedere că sub nicio formă nu se poate pune poprire pe tot salariul.\n\n\nSuma care poate fi reținută depinde de cât câștigați peste Salariul Minim Interprofesional (SMI), care anul acesta (2023) este de 1.080 euro brut dacă aveți 14 salarii pe an sau 1.260 euro brut dacă aveți 12 salarii pe an. Ce este sub această sumă nu poate fi reținută decât în cazul în care discutăm despre pensii alimentare neplătite.\n\n\nAșadar, dacă o persoană câștigă în limita Salariului Minim Interprofesional, nici Finanțele, nici Judecătoria, nici Securitatea Socială nu poate solicita reținerea acestor sume sau parte din această sumă. Dacă salariul depășește această sumă, se poate reține din salariu o parte din suma care o depășește, în funcție de veniturile debitorului.\n\n\nArticolul 607 din Codul de Procedură Civilă spaniol stabilește limitele legale a sumelor care pot fi reținute în funcție de Salariul Minim Interprofesional și salariul pe care îl primiți, aplicându-se un procent în funcție de cât câștigați și anume:\n\n\n\n\nDacă câștigați între 1 euro și Salariul Minim Interprofesional, nu vi se poate reține nimic din salariu.\n\n\nDacă aveți un salariu între 1.080 euro și 2.160 euro, vi se poate reține 30% din această sumă, peste SMI;\n\n\nDacă aveți un salariu între 2.160 euro și 3.240 euro, vi se poate reține 50% din această sumă;\n\n\nDacă aveți un salariu între 3.240 euro și 4.320 euro, vi se poate reține 60% din această sumă;\n\n\nDacă aveți un salariu între 4.320 euro și 5.400 euro, vi se poate reține 75% din această sumă;\n\n\nDacă aveți un salariu peste 5.400 euro, vi se poate reține 90% din această sumă;\n\n\nAșadar, dacă aveți un salariu de 1.200 euro în 14 salarii pe an, primii 1.080 euro nu pot fi reținuți. Procentul care poate fi reținut în cazul de față este de 30% și se aplică celor 120 euro restanți, așadar vi se poate reține doar 36 euro din salariu și veți primi 1.164 euro salariu, până la stingerea completă a datoriei. Este foarte important să cunoașteți dacă salariul este stabilit în 12 sau 14 plăți pe an, având în vedere că sumele diferă, iar procentele menționate se referă la cazurile în care aveți 14 salarii pe an.\n\n\n\n\nÎn practică s-a întâmplat destul de des să ajungă la birou cazuri în care Judecătoria a reținut sume din salariul angajatului fără a respecta scala prevăzută de lege, inclusiv trecând peste prevederile care se referă la Salariul Minim Interprofesional. În mod normal, Judecătoria trebuie să verifice din oficiu respectarea acestor prevederi, însă de multe ori, din necunoștință sau frică, debitorii nu răspund la cererea Judecătoriei, nu se prezintă în cauză și atunci se întâmplă aceste greșeli.\n\n\nRecomand ca inclusiv atunci când nu obțineți venituri, să fiți prezent în procedură cu adresa actualizată pentru ca Judecătoria să vă poată localiza, pentru că veniturile întotdeauna le vor găsi, indiferent dacă vă prezentați sau nu. De asemenea, încercați să mențineți adresa actualizată la Direcția de Finanțe și Institutul Național de Securitate Socială, pentru a primi posibilele propuneri de sancțiuni.\n\n\nAutor: \nAvocat Ioana Bratuleanu\n (Madrid) – Colaborator voluntar la Occidentul Românesc\n\nAvocat ICAM specializat în Drept internațional\n\nTelefon 0034.642.308.360\n\nWeb: \nwww.brilawabogados.es\n\nE-mail: \nsecretaria@brilawabogados.es\n\n\nArticol publicat în \nediția lunii iunie 2023, (pagina 07) Occidentul Românesc\n\n\nNota redacției:\n\n\n\n\nIoana Brătuleanu\n este avocat specializat în Drept Intonațional Privat, colaborator voluntar în cadrul redacției \nOccidentul Românesc\n din 2015. Licențiată în Drept la Facultatea de Drept din cadrul Universității „Al. I. Cuza” din Iași, Ioana a urmat cursurile Masterului de Drept european din cadrul aceleași universități, perioadă în care a beneficiat și de o bursă de studiu la Universitatea din Insulele Baleare, Spania. În anul 2015 a urmat cursurile Masterului de Acces în Avocatură la Universitatea Complutense din Madrid, iar în anul 2017 a devenit membru al Ilustrului Colegiu de Avocați din Madrid. În prezent își desfășoară activitatea de avocat pe teritoriul Spaniei și al României, având biroul în capitala Spaniei. \n \n\n\nFoto articol: finanzas.roams.es",
        "author": null,
        "date": "2023-06-30T10:10:47+02:00",
        "category": "Articole",
        "url": "https://occidentul-romanesc.com/masura-popririi-salariale-in-cazul-datoriilor-in-spania/",
        "region": "Spania"
    },
    {
        "title": "Măsuri drastice în Spania împotriva turiștilor – Calpe (provincia Alicante) și Barcelona în linia întâi",
        "content": "Autoritățile din orașul \nCalpe\n, provincia Alicante, Spania, au anunțat noi măsuri stricte pentru turiștii care ocupă plajele înainte de ora 09:00. Potrivit unei ordonanțe municipale, este interzisă instalarea șezlongurilor, scaunelor sau umbrelelor înainte de această oră pe toate plajele din oraș, pentru a facilita curățarea eficientă a acestora.\n\n\nTuriștii care vor încălca această regulă și vor ocupa plajele înainte de ora 09:30 riscă amenzi de până la 250 de euro. În plus, agenții de poliție vor confisca șezlongurile și scaunele personale ale celor care nu respectă ordonanța. Consiliul administrației orașului precizează că \n„umbrelele, scaunele sau hamacele care sunt lăsate mai mult de trei ore fără prezența proprietarilor lor pe parcursul zilei pot fi, de asemenea, confiscate”.\n\n\nProblema rezervării spațiului pe plajă nu este una nouă. De-a lungul anilor, consiliul a primit numeroase plângeri în timpul verii, deoarece utilizatorii care ajung la plajă la mijlocul dimineții găsesc spații extinse deja ocupate, fără ca proprietarii elementelor instalate să fie prezenți. Potrivit municipalității, majoritatea patronilor din domeniul turismului din stațiunea Calpe nu sunt pregătiți să suporte încă o vară cu șezlonguri și umbrele „goale, dar rezervate” lângă mare.\n\n\nAceastă măsură este parte a unei tendințe mai largi în Spania și pe insulele sale, unde reacțiile împotriva turiștilor s-au intensificat. Luna trecută, guvernul din \nBarcelona\n a anunțat că va interzice închirierea de apartamente pentru turiști până în 2028, pentru a controla costurile în creștere ale locuințelor și a face orașul mai locuibil pentru rezidenți.\n\n\nLa începutul acestei luni, turiștii din Barcelona au fost alungați de la terase și atacați cu pistoale cu apă de localnici nemulțumiți. Mii de oameni au protestat în stradă, exprimându-și supărarea că orașul a devenit de nelocuit din cauza turismului excesiv. Localnicii, înarmați cu pistoale cu apă, i-au stropit pe cei care se relaxau la terase și le-au cerut să plece acasă. Principala nemulțumire a localnicilor este legată de închirierile de apartamente pe termen scurt, care au dus la scumpirea chiriilor.\n\n\nÎncă de anul trecut, spaniolii au organizat proteste împotriva turiștilor. În \nPalma de Mallorca\n, localnicii au montat afișe false pe plaje, avertizând despre „meduze periculoase”, „căderi de pietre” sau „apă de mare poluată”, pentru a descuraja turiștii.\n\n\nAceste măsuri și proteste reflectă nemulțumirea crescândă a localnicilor față de impactul negativ al turismului de masă asupra comunităților lor și asupra calității vieții.\n\n\nA consemnat: Occidentul Românesc",
        "author": null,
        "date": "2024-07-24T13:31:12+02:00",
        "category": "Spania",
        "url": "https://occidentul-romanesc.com/masuri-drastice-in-spania-impotriva-turistilor-calpe-provincia-alicante-si-barcelona-in-linia-intai/",
        "region": "Spania"
    },
    {
        "title": "Măsuri economice și sociale de care vom beneficia în anul 2023 în Spania",
        "content": "Consiliul Miniștrilor a aporbat la finalul anului 2022 un nou Decret-Lege prin care se adoptă și se prelungesc anumite măsuri pentru a răspunde consecințelor economice și sociale în urma războiului din Ucraina, pentru a face față vulnerabilității sociale și economice și pentru recuperarea economică și socială a insulei La Palma, cu obiectivul de a scade inflația și de a întări măsurile de sprijin ale familiilor și sectoarelor cele mai afectate.\n\n\nAcest Decret-Lege dă continuitate măsurilor stabilite în Planul Național privind războiul dintre Rusia și Ucraina, aprobat de către Guvern anul trecut în luna martie, cu scopul de a proteja colectivele vulnerabile. În continuare prețurile sunt afectate la nivel general și în special anumite bunuri de bază cum ar fi alimentele, materialele prime și bunurile necesare. Vom expune câteva dintre aceste măsuri și modul în care acestea ne pot beneficia.\n\n\nUnul dintre principalele obiective este \nstoparea creșterii prețurilor\n, \nîn special la energie și alimente\n. În acest sens, s-a eliminat TVA-ul la produsele proaspete care aveau deja un tip de TVA redus și s-a redus TVA-ul de la zece la sută la cinci la sută la ulei și făinoase, ceea ce a permis reducerea prețului la alimentele de bază și de primă necesitate cum ar fi pâinea, laptele, legumele și fructele. Această reducere a impozitelor se va menține până pe data de 30 iunie sau până când inflația va scădea un 5,5%. Pe de altă parte, se prelungește pe tot parcursul anului 2023 reducerea de TVA la electricitate și impozitul special asupra energiei electrice și se prelungește suspendarea temporală a impozitului asupra valorii de producție de energie electrică.\n\n\nSe vor menține reducerile privind materialul medical necesar prevenției și diagnosticării COVID-19, atâta timp cât se menține politica de protejare a populației. De exemplu, măștile chirurgicale vor fi impozitate cu 4% TVA în primul semestru al anului 2023. Vaccinurile și testele vor beneficia de 0% TVA.\n\n\nDe asemenea s-a aprobat un nou \najutor economic unic de 200 euro\n pentru persoanele fizice cu un nivel scăzut de venituri și patrimoniu, indiferent dacă sunt salariați, persoane fizice autorizate sau persoane fără loc de muncă. Acest ajutor va fi acordat persoanelor vulnerabile, putând prezenta solicitarea \nîncepând cu data de 15 februarie până la data de 31 martie 2023 pe pagina \nSediului electronic al Agenției de Finanțe\n.\n\n\nPot solicita acest ajutor persoanele care au reședința legală și efectivă în Spania de cel puțin un an imediat anterior și în mod neîntrerupt, care realizează o activitate în muncă, pe cont propriu sau ca angajat, cotizând la sistemul de Securitate Socială sau într-un sistem alternativ sau că sunt înscriși ca persoane în căutarea unui loc de muncă la Biroul de Șomaj, indiferent dacă obțin sau nu șomaj, iar veniturile obținute în anul anterior, incluzând veniturile pe care le obțin persoanele care locuiesc cu solicitantul, să fie mai mici de 14.000 euro brut, iar patrimoniul să nu depășească suma de 43.196,40 euro, excluzând locuința.\n\n\nExistă și limite care trebuie luate în considerare pentru obținerea acestui ajutor și anume ca suma veniturilor persoanelor care locuiesc cu beneficiarul ajutorului, în același domiciliu, pe parcursul anului anterior, să fie inferior sumei de 14.000 euro pe an, brut, iar patrimoniul acestora să nu depășească suma de 43.196,40 euro.\n\n\nVeniturile și patrimoniul se vor stabili ținând cont de persoanele care locuiesc cu beneficiarul la data depunerii solicitării și sunt unite prin căsătorie sau pereche de cel puțin doi ani anteriori, prin relație de familie până la al treilea grad inclusiv (de exemplu: copii, frați, bunici, unchi, nepoți, nurori, cumnați), precum și cei care conviețuiesc cu beneficiarii cu scopul de adopție sau tutelă permanentă.\n\n\nAșadar se vor lua în considerare veniturile pe care le obțin persoanele menționate anterior și care conviețuiesc cu beneficiarul în același domiciliu și nu se vor avea în vedere veniturile persoanelor care nu au legătură de familie dintre cele menționate anterior cu beneficiarul. Asemenea cazuri pot apărea atunci când beneficiarul locuiește într-o cameră închiriată individual, iar în casă există mai multe persoane care conviețuiesc cu acesta, fără a avea o legătură de rudenie dintre cele menționate.\n\n\nRelațiile de rudenie care se iau în considerare sunt până la al treilea grad inclusiv, adică copii, părinți, socri, nurori, cumnați, bunici, frați, nepoți, unchi, străbunici și strănepoți. Veniturile și patrimoniul acestora, dacă locuiesc împreună cu beneficiarul, se vor calcula conform dispozițiilor articolului 20, alineatele 1, 4 și 5 din Legea 19/2021, din 20 decembrie, prin care se stabilește \nVenitul Minim Vital\n (\nIngreso Mínimo Vital)\n, așadar nu se va avea în vedere la patrimoniu valoarea locuinței unde beneficiarul își are domiciliul.\n\n\nDe asemenea, se prelugesc măsurile privind creșterea cu 15% a ajutorului Venitul Minim Vital și al pensiilor non-contributive. De asemenea se prelungește până la 31 decembrie 2023 interdicția de a întrerupe pentru neplată utilitățile de bază – lumină, apă, gaz, a consumatorilor vulnerabili, precum și reducerile aplicate în facturi prin aprobarea abonamentului social.\n\n\nÎn privința locuințelor, se prelungește limita de 2% în creșterea prețului chiriei pentru tot anul 2023 și se introduce o prelungire extraordinară a condițiilor contractului de închiriere de până la șase luni. Totodată, se prelungește până la 30 iunie suspendarea procedurilor privind dezocuparea locuințelor pentru persoanele vulnerabile care nu dispun de alternative privind locuința.\n\n\nAutor: Avocat Ioana Bratuleanu (Madrid) – Colaborator voluntar la Occidentul Românesc\n\n\nAvocat ICAM specializat în Drept internațional\n\nTelefon: 0034.642.308.360\n\nWeb: \nwww.brilawabogados.es\n\nE-mail: \nsecretaria@brilawabogados.es\n\n\nNota redacției:\n\n\n\n\nIoana Brătuleanu\n este avocat specializat în Drept Intonațional Privat, colaborator voluntar în cadrul redacției Occidentul Românesc din 2015. Licențiată în Drept la Facultatea de Drept din cadrul Universității ,,Al. I. Cuza” din Iași, Ioana a urmat cursurile Masterului de Drept european din cadrul aceleași universități, perioadă în care a beneficiat și de o bursă de studiu la Universitatea din Insulele Baleare, Spania. \nÎn anul 2015 a urmat cursurile Masterului de Acces în Avocatură la Universitatea Complutense din Madrid, iar în anul 2017 a devenit membru al Ilustrului Colegiu de Avocați din Madrid. \nÎn prezent își desfășoară activitatea de avocat pe teritoriul Spaniei și al României, având biroul în capitala Spaniei.",
        "author": null,
        "date": "2023-02-17T11:49:55+02:00",
        "category": "Articole",
        "url": "https://occidentul-romanesc.com/masuri-economice-si-sociale-in-anul-2023-in-spania/",
        "region": "Spania"
    },
    {
        "title": "Mesajul ambasadorului României în Regatul Spaniei cu ocazia zilei de 15 august",
        "content": "Mesajul ambasadorului României în Regatul Spaniei, George Bologan, cu ocazia zilei de 15 august\n\n\nData de \n15 august\n reprezintă pentru poporul român un punct de referință ce include două mari sărbători: cea a Adormirii Maicii Domnului, un reper important al manifestării esenței creștine, precum și Ziua Marinei Române, care, în acest an, marchează împlinirea a 120 de ani de datină marinărească. Cu acest prilej, ne alăturăm prin admirație tuturor celor ce simt mereu chemarea și devotamentul pentru sacrificiul patriotic, atât de important în aceste momente răsunătoare ale speranței și credinței.\n\n\nÎn numele corpului diplomatic și consular românesc din Spania, celor care sărbătoresc această zi prin reunirea familiei sau cu gândul la cei de acasă le doresc multe bucurii, pace sufletească și prosperitate pentru cei dragi, prieteni și comunitate în general.\n\n\nSă înfrumusețăm mereu sărbătorile cu farmecul omeniei românești!\n\n\nGeorge Bologan\n\n\nAmbasador\n\n\nComunicat și foto: Ambasada României în Regatul Spaniei",
        "author": null,
        "date": "2022-08-15T13:17:59+02:00",
        "category": "Spania",
        "url": "https://occidentul-romanesc.com/mesajul-ambasadorului-romaniei-cu-ocazia-zilei-de-15-august/",
        "region": "Spania"
    },
    {
        "title": "Mesajul ambasadorului României în Regatul Spaniei cu prilejul Anului Nou",
        "content": "Mesajul ambasadorului României în Regatul Spaniei, \nGeorge Gabriel Bologan\n, cu prilejul Anului Nou poate fi urmărit aici:\n\n\n\n\nLa mulți ani!",
        "author": null,
        "date": "2023-01-10T23:43:24+02:00",
        "category": "Spania",
        "url": "https://occidentul-romanesc.com/mesajul-ambasadorului-romaniei/",
        "region": "Spania"
    },
    {
        "title": "Microsoft și Guvernul Spaniei marchează o etapă semnificativă în colaborarea lor cu o investiție de 2,1 miliarde de dolari în AI și infrastructură cloud",
        "content": "La 19 februarie a.c., la Madrid, Președintele Guvernului, Pedro Sánchez, și președintele Microsoft, Brad Smith, au semnat un acord istoric de colaborare pentru a stimula inovația și transformarea digitală în Spania între 2024 și 2025. Această colaborare strategică, cu o valoare de 2.100 de milioane de dolari (aproximativ 1.950 milioane de euro), marchează cea mai mare investiție a Microsoft în Spania de la înființarea companiei în țară acum 37 de ani.\n\n\nMicrosoft a anunțat că va deschide în curând o regiune \ncloud\n de centre de date în Comunitatea Madrid și va construi un campus de centre de date în Aragon, pentru a servi companiile europene și entitățile publice. Aceste inițiative vor facilita accesul companiilor și administrațiilor publice spaniole și europene la soluțiile de inteligență artificială ale Microsoft.\n\n\nColaborarea dintre Guvernul Spaniei și Microsoft este aliniată cu Strategia Națională de Inteligență Artificială și cu Strategia Națională de Securitate Cibernetică și se concentrează pe patru linii de acțiune. În primul rând, va extinde utilizarea AI în administrația publică și va promova utilizarea responsabilă a acesteia. În al doilea rând, va consolida securitatea cibernetică națională și reziliența infrastructurilor critice. În plus, va îmbunătăți reziliența IT în companii și va oferi acces la telemetrie și informații globale despre amenințările cibernetice.\n\n\nBrad Smith a subliniat importanța investiției Microsoft în Spania pentru a susține creșterea economică și a pregăti forța de muncă pentru viitorul digital. Investiția de 2,1 miliarde de dolari urmărește să răspundă nevoilor actuale și viitoare ale țării, consolidând poziția Spaniei ca lider în adoptarea tehnologiei AI în economia europeană.\n\n\nAcest acord marchează un angajament puternic între Microsoft și Spania pentru a aborda provocările și oportunitățile din era digitală și pentru a contribui la dezvoltarea unei societăți digitale și inovatoare în următorul deceniu.\n\n\nInformații și foto: El País\n\n\nA consemnat: Mircea Fluieraș – OR",
        "author": null,
        "date": "2024-02-20T09:56:37+02:00",
        "category": "Spania",
        "url": "https://occidentul-romanesc.com/microsoft-si-guvernul-spaniei-marcheaza-o-etapa-semnificativa-in-colaborarea-lor-cu-o-investitie-de-21-miliarde-de-dolari-in-ai-si-infrastructura-cloud/",
        "region": "Spania"
    },
    {
        "title": "Mihai Eminescu sărbătorit la Castellón de la Plana",
        "content": "„Eminescu a făcut ca toată poezia acestui secol să evolueze sub auspiciile geniului său, iar forma înfăptuită de el a limbii naționale să devină punctul de plecare pentru întreaga dezvoltare ulterioară a veșmântului și cugetării românești”\n – \nTitu Maiorescu.\n\n\nInstitutul Hispano Român din Castellón de la Plana, în colaborare cu Asociația Română pentru Integrare și Educație, și Asociația Românilor din Onda, cu sprijinul Ministerului Culturii și Identității Naționale, a omagiat împlinirea celor 168 de ani de la nașterea „omului complet al culturii noastre”, duminică, 14 ianuarie,  a.c.\n\n\nLa fel ca și în anul anterior, Institutul Hispano Român a dorit să readucă în memoria românilor care trăiesc și muncesc în țara lui Cervantes, opera geniului culturii românești, prin organizarea celei de-a doua ediții a „Zilei Eminescu”.\n\n\nÎn cadrul evenimentului a avut loc o prezentare a vieții și operei poetului realizată de către Anca Diana Istrate (profesor în  cadrul programului LCCR) și un concurs intitulat „Cunoaște-l pe Eminescu!” finalizat cu trei câștigători care au recunoscut 9 din cele 10 poezii la care făceau referire imaginile prezentate publicului. Premiile câștigătorilor au constat în cărți despre Eminescu.\n\n\n\n\nDe asemenea, Corul Parohiei Ortodoxe din Villarreal a oferit o interpretare de excepție a poeziilor „Sara pe deal”, „Pe lângă plopii fără soț”, „Mai am un singur dor” și „Doina”.\n\n\nElevii români din cadrul programului LCCR din Castellón, sub îndrumarea profesoarei Anca Diana Istrate au recitat patru poezii de Mihai Eminescu: Ilinca Grosu a recitat „ \nŞ\ni dacă…”; Irene Maria Oniga, „Ce te legeni”; Maria Ines Ciote, „La Steaua”; Thomas Istrate a recitat „Fiind băiet păduri cutreieram” și a acompaniat la pian fondul muzical al recitalului colegilor săi.\n\n\n\n\nNelipsită la evenimentele organizate de către Institutul Hispano Român, tânăra artistă Carla Todoruț a interpretat (pian și voce) „Eminescu să ne judece” și „Atât de fragedă”.\n\n\nA urmat dialogul dintre Baiazid și Mircea cel Bătrân interpretat de către Edgar Breso și Manuel Păduraru, iar tânărul Vlad Curelea (elev al profesoarei Elena Stoica) a recitat poezia „Dintre sute de catarge”.\n\n\nSerata culturală s-a finalizat cu interpretarea la trompetă a poeziei „Mai am un singur dor” realizată de către tânărul Oriol Andronicescu, și invitația lansată de IHR și FoodEx celor prezenți, de a participa la o degustare de produse românești.\n\n\n\n\nDin partea autorităților române, la eveniment a participat Dragoș Viorel Țigău, șeful oficiului consular român la Castellón de la Plana, Petruța-Roxana Filip și Gheorghe Florea, consuli.\n\n\nInstitutul Hispano Român din Castellón de la Plana, Asociația Română pentru Integrare și Educație, și Asociația Românilor din Onda, mulțumesc și pe această cale Ministerului Culturii și Identității Naționale pentru sprijinul acordat, și tuturor celor care s-au implicat în realizarea celei de a doua ediții a „Zilei Eminescu”.",
        "author": null,
        "date": "2018-01-15T22:39:34+02:00",
        "category": "Spania",
        "url": "https://occidentul-romanesc.com/mihai-eminescu-sarbatorit-la-castellon-de-la-plana/",
        "region": "Spania"
    },
    {
        "title": "Peste 54.000 de oameni din Insulele Canare protestează pentru schimbări urgente în industria turismului",
        "content": "Insulele Canare\n, paradisul înconjurat de ape cristaline și soare generos, se confruntă cu un paradox cu care se identifică multe alte destinații turistice din întreaga lume. Turismul, motorul principal al economiei lor, a devenit, în același timp, sursa mizeriei pentru mulți locuitori și mediu. Această dilemă a fost exprimată în mod clar în demonstrația istorică \nde sâmbătă, 20 aprilie\n a.c., când \n57.000\n de oameni au ieșit pe străzi în cele șapte insule, cerând măsuri pentru a reglementa turismul și pentru a proteja insulele de exploatarea excesivă.\n\n\nCu peste 35% din PIB-ul regional provenind din turism și cu peste 16 milioane de vizitatori în 2023, Insulele Canare strălucesc în lumina succesului turistic. Dar, în spatele acestor cifre strălucitoare, se ascunde o realitate întunecată pentru mulți locuitori. Salariile mici, șomajul ridicat, creșterea prețurilor la locuințe și presiunea asupra resurselor naturale sunt doar câteva dintre problemele cu care se confruntă populația locală.\n\n\nUn aspect major al acestei probleme este expansiunea rapidă a apartamentelor de vacanță. Cu aproape 54.000 de astfel de apartamente înregistrate, creșterea prețurilor și scăderea accesibilității locuințelor pentru locuitorii permanenți devin evidente. Mai mult, legea regională îi împiedică pe acești locuitori să locuiască în astfel de apartamente, amplificând problema locuințelor și creând o spirală de inflație și inechitate.\n\n\nPe lângă aceasta, presiunea asupra muncitorilor din sectorul turistic este palpabilă. Lucrând ore lungi și fiind plătiți necorespunzător, acești muncitori sunt adesea denumiți „sclavi” de către unii. De la curățenie la servire, acești angajați sunt veriga de bază a turismului, dar sunt și cei mai puțin plătiți.\n\n\nReacția societății canariene este una semnificativă. Protestele pentru o mai mare reglementare, \necotaxă \nși oprirea noilor proiecte turistice sunt semne clare ale disconfortului crescut. Chiar și președintele guvernului regional recunoaște necesitatea de a regândi modelul actual și de a impune limite turismului de masă.\n\n\nO schimbare pare să fie pe drum, cu proiecte de lege care vor reglementa activitatea apartamentelor de vacanță și presiunea crescută asupra industriei pentru a adopta un turism mai sustenabil. Cu toate acestea, scepticismul rămâne, cu mulți întrebându-se dacă aceste măsuri vor fi suficiente pentru a schimba cursul lucrurilor.\n\n\nA consemnat: Mircea Fluieraș – Occidentul Românesc\n\n\nInformații și foto: El País",
        "author": null,
        "date": "2024-04-22T14:23:10+02:00",
        "category": "Spania",
        "url": "https://occidentul-romanesc.com/mii-de-locuitori-din-insulele-canare-protesteaza-pentru-schimbari-urgente-in-industria-turismului/",
        "region": "Spania"
    },
    {
        "title": "Spania: Ministerul Industriei și Turismului alocă 104 milioane de euro pentru digitalizarea întreprinderilor din sectorul turistic",
        "content": "Monitorul Oficial Spaniol\n a publicat la 28 decembrie 2023, ordinul care va reglementa acordarea celei de-a doua tranșă de ajutoare destinate sprijinirii competitivității întreprinderilor din sectorul turistic din Regatul Spaniei. Aceste ajutoare financiare includ îmbunătățiri în digitalizare și inteligență aplicate gestionării, promovării, sustenabilității, punerii în valoare și difuzării destinațiilor din sectorului turistic spaniol.\n\n\nAceastă a doua tranșă dispune de un buget de \n104 milioane de euro\n dedicat dezvoltării și implementării de proiecte tehnologice unice și transformative. Noua linie de ajutoare din partea Ministerului Industriei și Turismului, care se adaugă celor 25 de milioane de euro din prima tranșă acordată în 2021, face parte din \nPlanul de Recuperare, Transformare și Reziliență al Guvernului Spaniei.\n\n\nCa noutate față de prima etapă de finanțare din 2021, aceasta facilitează accesul întreprinderilor mici și mijlocii la finanțare, permițând mai multor companii să beneficieze de ajutoare. Astfel, la această etapă pot participa, în afară de grupurile de întreprinderi, și asociațiile non-profit, federațiile și confederațiile din sectorul turistic care dovedesc că nu desfășoară altă activitate economică, precum și întreprinderile individuale.\n\n\n\n\nPentru\n proiecte de dezvoltare tehnologică inovatoare care introduc tehnologii emergente sau de dezvoltare nouă cu risc tehnologic mediu/ridicat și pentru proiecte de dezvoltare cu caracter aplicat cu risc tehnologic mediu/ridicat.\n Această linie este dotată cu \n30 de milioane de euro\n și poate finanța proiecte cu un buget \nminim de 300.000 de euro\n și \nmaxim de 3 milioane de euro\n.\n\n\nPentru \nproiecte de implementare și adoptare a noilor tehnologii care includ tehnologii testate anterior pe piață cu risc tehnologic scăzut.\n Această linie este dotată cu \n24 de milioane de euro\n și poate finanța proiecte cu un buget \nminim de 200.000 de euro\n și maxim de \n750.000 de euro\n.\n\n\nAjutoare pentru proiecte de implementare și adoptare de către IMM-uri a tehnologiilor testate anterior pe piață cu risc tehnologic scăzut sau, în general, pentru procese de digitalizare a activităților lor.\n Această linie este dotată cu \n50 de milioane de euro\n și poate finanța proiecte cu un buget \nminim de 20.000 de euro\n și maxim conform legislației în vigoare privind ajutoarele și modificările viitoare ale acesteia.\n\n\n\n\nTermenul pentru a solicita aceste ajutoare este de două luni de la ziua următoare publicării rezumatului convocării în Monitorul Oficial al Statului.\n\n\nInformații și foto: lamoncloa.gob.es/\n\n\nȘtire publicată în \nediția lunii ianuarie 2024\n, Occidentul Românesc, numărul 153, Anul XIV.",
        "author": null,
        "date": "2024-01-17T14:55:46+02:00",
        "category": "Spania",
        "url": "https://occidentul-romanesc.com/ministerul-industriei-si-turismului-aloca-104-milioane-de-euro-pentru-digitalizarea-intreprinderilor-din-sectorul-turistic/",
        "region": "Spania"
    },
    {
        "title": "Ministerul pentru Românii de Pretutindeni a premiat „elitele românești” din Regatul Spaniei",
        "content": "Palatul Bauer din Madrid (Sediul Școlii Superioare de Canto din Madrid) a găzduit joi, 19 iulie a.c., \nGala „100 pentru Centenar”\n, un proiect al Ministerului pentru Românii de Pretutindeni, care își dorește să premieze \n100 de români de pretutindeni cu activități deosebite, promotori ai elitelor românești\n, conform unui comunicat.\n\n\nAceastă inițiativă este dedicată Anului Centenar și își propune \nsă promoveze excelența românească și recunoașterea meritelor și a valorii aduse de membrii comunității românești din Spania\n, se precizează într-un comunicat MRP.\n\n\nEvenimentul de la Madrid a avut loc în prezența ministrului pentru românii de pretutindeni, doamna Natalia-Elena Intotero, a ministrului pentru politici sociale și familie din guvernul Comunității autonome Madrid, doamna Maria Dolores Moreno Molino, a ministrului fondurilor europene, doamna Rovana Plumb și a doamnei Gabriela Dancău, ambasadorul României în Spania, alături de reprezentanții misiunii diplomatice românești, reprezentanții autorităților centrale, regionale și locale, ai mediului asociativ românesc, membrii clerului român, precum și mass-media în limba română din teritoriu.\n\n\nMai multe detalii despre eveniment și \nelitele românești din Regatul Spaniei premiate în cadrul Galei „100 pentru Centenar”\n, aici:\n\n\nhttp://www.mprp.gov.ro/web/gala-100-pentru-centenar-a-ajuns-la-madrid/",
        "author": null,
        "date": "2018-09-04T17:20:33+02:00",
        "category": "Spania",
        "url": "https://occidentul-romanesc.com/ministerul-pentru-romanii-de-pretutindeni-a-premiat-elitele-romanesti-din-regatul-spaniei/",
        "region": "Spania"
    },
    {
        "title": "Ministrul Alexandru Rafila s-a întâlnit în Spania cu reprezentanţi ai autorităţilor publice din domeniul sănătăţii",
        "content": "În perioada 6-7 februarie 2023, Ambasada României în Regatul Spaniei a organizat la Madrid vizita de lucru a ministrului român al Sănătății, prof. univ. dr. Alexandru Rafila.\n\n\nÎn cadrul vizitei de lucru, ministrul Sănătăţii, Alexandru Rafila s-a întâlnit  cu reprezentanţi ai autorităţilor publice din domeniul sănătăţii, cu specialişti, dar şi cu reprezentanţi ai comunităţii medicale de origine română care lucrează în această ţară.\n\n\n„În cursul zilei am reuşit să ne întâlnim cu doamna ministru al Sănătăţii din Regatul Spaniei, cu preşedintele Comisiei de sănătate a Parlamentului spaniol. Subiectele abordate au fost de foarte mare interes. (…) Avem oportunitatea unei colaborări în domenii esenţiale. Mă refer aici la sănătate publică, la digitalizare, la cercetare şi dezvoltare în domeniul bolilor transmisibile şi netransmisibile şi, nu în ultimul rând, în domeniul resurselor umane”,\n a afirmat Rafila într-o declaraţie de presă cu prilejul vizitei la Madrid.\n\n\nAgenda vizitei de lucru la Madrid a inclus și o întâlnire cu președinta Comisiei de Sănătate și Consum din cadrul Congresului Deputaților, Rosa María Romero Sánchez, un bun prilej pentru a discuta despre oportunitățile de cooperare parlamentară în domeniul sănătății. Pornind de la lecțiile învățate în urma pandemiei, a fost agreată importanța întăririi rezilienței sistemelor de sănătate și a dezvoltării unor soluții comune europene la provocări globale, precum investițiile în cercetare și inovare.\n\n\nAvând în vedere importanța industriei farmaceutice și a investițiilor alocate domeniului cercetării, ministrul român al Sănătății, însoțit de Ambasadorul României în Regatul Spaniei, a întreprins o vizită la laboratorul companiei ROVIFARMA de la Alcalá de Henares, unde a avut loc o reuniune cu conducerea Asociației Companiilor Spaniole din Industria Farmaceutică.\n\n\n\n\nActivitatea de cercetare în domeniul farmaceutic, cu scopul de a lansa noi produse de anvergură care să răspundă necesității tratării eficiente a diferitelor maladii, dar și încurajarea investițiilor în această industrie au fost principalele teme pe agenda întâlnirii, urmată de o reuniune cu primarul localității Alcalá de Henares.\n\n\nVizita de lucru s-a încheiat la sediul Ambasadei, unde a avut loc un dialog intens și foarte util cu reprezentanți ai comunității românești din Spania, medici, farmaciști și asistenți medicali, pe teme de interes în domeniul medical.",
        "author": null,
        "date": "2023-02-09T11:44:53+02:00",
        "category": "Spania",
        "url": "https://occidentul-romanesc.com/ministrul-alexandru-rafila-in-vizita-in-spania/",
        "region": "Spania"
    },
    {
        "title": "Ministrul Bogdan Aurescu a inaugurat la Madrid, expoziția „Tezaure arheologice din România”",
        "content": "Ministrul afacerilor externe Bogdan Aurescu a inaugurat joi, 30 septembrie 2021, alături de omologul său spaniol, ministrul afacerilor externe José Manuel Albares Bueno, expoziția „Tezaure arheologice din România. Rădăcini dacice și romane”, la Muzeul Național de Arheologie din Madrid, cu ocazia vizitei în Regatul Spaniei, anunță MAE.\n\n\nLa eveniment au mai participat Bogdan Gheorghiu, ministrul român al culturii, Miquel Iceta, ministrul spaniol al culturii și Sergiu Nistor, consilier prezidențial al Președintelui României, alături de directorii Muzeului Național de Istorie a României și respectiv al Muzeului Național de Arheologie al Spaniei.\n\n\nExpoziția, realizată prin colaborarea apropiată dintre Ministerul Afacerilor Externe, Ministerul Culturii, Muzeul Național de Istorie a României, cu sprijinul Ministerul Apărării Naționale și al autorităților spaniole, constituie un moment deosebit de important al diplomației publice și culturale din acest an, și se bucură de Înaltul Patronaj al Președintelui României, Klaus Iohannis, și al Majestății Sale, Regele Felipe al VI-lea al Spaniei.\n\n\nExpoziția reunește 838 de artefacte de excepție de la 40 de instituții române și 4 spaniole și urmărește evoluția istorică a teritoriului României actuale pe o perioadă de peste o mie de ani (sec. VIII î.Hr. – sec. VII d.Hr). Ea va putea fi vizitată, în mod gratuit, în perioada 1 octombrie 2021 – 27 februarie 2022, la Muzeul Național de Arheologie din Madrid. Printre piesele arheologice cele mai valoroase se numără: Coiful de aur de la Coțofenești, Rhyton-ul de la Poroina Mare, Brățările dacice din aur și Șarpele Glykon.",
        "author": null,
        "date": "2021-09-30T22:26:36+02:00",
        "category": "Spania",
        "url": "https://occidentul-romanesc.com/ministrul-bogdan-aurescu-a-inaugurat-la-madrid-expozitia-tezaure-arheologice-din-romania/",
        "region": "Spania"
    },
    {
        "title": "Ministrul Muncii și Solidarității Sociale din România va efectua o vizită de lucru la Madrid",
        "content": "24 februarie 2023\n\n\nAmbasada României în Regatul Spaniei\n informează comunitatea românească din Spania, că în perioada \n28 februarie – 2 martie\n a.c., Marius-Constantin Budăi\n, \nministrul Muncii și Solidarității Sociale, va efectua o vizită de lucru la Madrid, eveniment care se înscrie în demersurile comune de aprofundare a cooperării bilaterale, în logica parteneriatului strategic şi a rezultatelor deosebite ale primei ședințe comune de Guvern desfășurată la sfârșitul anului trecut în Castellón de la Plana.\n\n\nPrintre momentele importante pe parcursul vizitei demnitarului român se va număra o întâlnire cu omologul său spaniol, dar şi cu reprezentanții comunității românești. Prezența la Madrid a ministrul Muncii și Solidarității Sociale are o componentă puternică de relaționare cu concetățenii noștri din Spania, prilej cu care Ambasada României la Madrid invită persoanele interesate, miercuri, \n1 martie\n la ora \n18:00\n la sediul instituției din Avenida Alfonso XIII, 157, pentru a participa la un dialog dinamic și interesant în materie de \nmuncă și securitate socială\n, subiect aflat constant pe agenda de lucru a misiunii diplomatice.\n\n\nDat fiind faptul că ziua de \n1 martie \neste ziua primăverii și a\n Mărțișorului\n pe ambele maluri ale Prutului, participanții vor avea ocazia vizionării unei expoziții de mărțișoare confecționate de către copiii români și din Republica Moldova, care participă la clubul de pictură organizat săptămânal la Ambasadă, la programul de limbă, cultură și civilizație românească și la atelierele didactice ale asociațiilor din Spania.\n\n\nAlături de creațiile copiilor se va putea admira și o colecție de mărțișoare lucrate cu iscusință de artiști tradiționali din România, oferite de către Muzeul Național al Țăranului Român din București.\n\n\nPersoanele interesate sunt rugate să transmită confirmarea de participare la adresa: \nmadrid.comunitate@mae.ro\n, până la data de \n28 februarie, ora 21:00\n.\n\n\nIMPORTANT!\n\nINTRAREA SE VA FACE ÎN FUNCȚIE DE LOCURILE DISPONIBILE, ÎN ORDINEA TRANSMITERII INTENȚIEI DE PARTICIPARE.\n\n\nComunicat: Ambasada României în Regatul Spaniei",
        "author": null,
        "date": "2023-02-28T10:20:23+02:00",
        "category": "Informații",
        "url": "https://occidentul-romanesc.com/ministrul-muncii-si-solidaritatii-sociale-din-romania-va-efectua-o-vizita-de-lucru-la-madrid/",
        "region": "Spania"
    },
    {
        "title": "Ministrul român al Muncii a vizitat mai multe firme românești din Spania",
        "content": "În prima zi a vizitei sale oficiale în Spania, ministrul român al Muncii, domnul \nMarius Budăi\n a vizitat mai multe firme românești care își desfășoară cu succes activitatea în Spania și care sprijină la rândul lor alți cetățeni români, oferindu-le locuri de muncă și ajutându-i să se integreze în societatea spaniolă. Dialogul a fost unul dinamic, constructiv, plin de substanță, din care au rezultat propuneri concrete, menite să favorizeze schimbul de bune practici.\n\n\nAmbasadorul \nGeorge Bologan\n a felicitat românii pe care i-a vizitat împreună cu ministrul Muncii și Solidarității Sociale, și le-a transmis că încă de la începutul mandatului său a avut deosebita plăcere să cunoască români valoroși din comunitatea de pe plan local, oameni gospodari, modești, dornici să își ajute aproapele și să aducă un plus de valoare societății în care trăiesc. I-a îndemnat să continue pe acest drum deoarece prin promovarea sentimentului de unitate și solidaritate devenim mai puternici, vocea ne este mai bine auzită și obiectivele sunt mai ușor de îndeplinit, acestea fiind, totodată, valori europene fundamentale.\n\n\nMembrii comunității românești din Spania reprezintă un pilon central în relațiile bilaterale dintre cele două țări și, din acest motiv, Ambasada României le acordă întregul său sprijin, astfel încât să poată depăși problemele cu care se confruntă și să trăiască cu demnitate.\n\n\nComunicat și foto: Ambasada României la Madrid",
        "author": null,
        "date": "2023-03-02T10:48:11+02:00",
        "category": "Politică",
        "url": "https://occidentul-romanesc.com/ministrul-roman-al-muncii-a-vizitat-mai-multe-firme-romanesti/",
        "region": "Spania"
    },
    {
        "title": "Mircea Geoană, vocea României la vârful NATO, lansează o carte semnificativă la Madrid",
        "content": "Miercuri, \n28 februarie 2024\n, \nMadridul\n va găzdui un eveniment literar remarcabil, în cadrul căruia \nSecretarul General Adjunct al NATO\n, \nMircea Geoană\n, va lansa cartea intitulată \n„Bătălia pentru viitorul României. Gândurile unui român la vârful NATO”.\n\n\nAcest moment important va avea loc la \nFundația Ortega-Marañón\n, \nSala „María de Maeztu”\n, Strada Fortuny nr. 53, 28010 Madrid, începând cu \nora 18:30\n. Organizat de \nAsociația Proiectul România 2030\n și \nEditura Litera\n, evenimentul va oferi oportunitatea de a explora perspectivele și gândurile lui \nMircea Geoană\n cu privire la viitorul României în contextul său la vârful organizației internaționale NATO.\n\n\nCartea lui Mircea Geoană este o reflectare profundă a percepțiilor și experiențelor sale, atât în ceea ce privește politica internațională, cât și pe cea românească. Aceasta este o analiză cuprinzătoare a problemelor și provocărilor cu care se confruntă nu doar România, ci și comunitatea globală în ansamblu. Mircea Geoană își împărtășește viziunea asupra unui nou contract social, care să reconfigureze temeiurile vieții publice într-o manieră care să aducă mai multă încredere și respect cetățenilor.\n\n\nLa eveniment, \nMircea Geoană\n va fi moderat într-o conversație publică de către \nCristiana Uzună\n, avocat cu experiență în domeniul dreptului internațional și al drepturilor omului. Participanții vor avea ocazia să descopere perspectivele și viziunea sa într-un cadru interactiv și provocator.\n\n\nCâteva personalități notabile au făcut declarații despre cartea lui Mircea Geoană:\n\n\nJens Stoltenberg\n, Secretarul General al NATO, a descris cartea drept „o analiză politică a vremurilor noastre realizată cu măiestrie”.\n\n\nNadia Comăneci\n a subliniat că aceasta este „o lectură despre reziliență, progres și un optimism conectat la realitate din care orice român se poate încărca cu speranță și determinare”.\n\n\nIsaac Herzog\n, Președintele Statului Israel, așteaptă cu nerăbdare să descopere contribuția lui Geoană la „bătălia de idei” ce are loc la nivel global.\n\n\nDe asemenea, \nMihai Morar\n, cunoscut jurnalist român, a exprimat aprecierea sa pentru Mircea Geoană, subliniind că acesta înțelege nu doar lumea, ci și oamenii, aducând o perspectivă valoroasă asupra relației dintre viitorul lumii și viitorul oamenilor.\n\n\nPentru informații suplimentare și solicitări, vă rugăm să contactați adresa de email: \noffice@ro2030.ro\n. Este o ocazie unică de a fi martor la lansarea unei cărți care va influența discuțiile despre viitorul României și al lumii întregi.\n\n\nA  consemnat: \nOccidentul Românesc",
        "author": null,
        "date": "2024-02-24T10:13:52+02:00",
        "category": "Cultură",
        "url": "https://occidentul-romanesc.com/mircea-geoana-vocea-romaniei-la-varful-nato-lanseaza-o-carte-semnificativa-la-madrid/",
        "region": "Spania"
    },
    {
        "title": "Misiune economică româno-spaniolă la Barcelona și Palma de Mallorca",
        "content": "Ambasada României în Regatul Spaniei\n își reafirmă angajamentul ferm față de promovarea oportunităților de afaceri și atragerea investițiilor spaniole în România. În acest sens, în parteneriat cu \nConsulatul General al României la Barcelona\n și cu sprijinul \nConsulatului Onorific al României în Insulele Baleare\n, Ambasada organizează o misiune economică la \nBarcelona\n și \nPalma de Mallorca\n în perioada \n22-26 martie 2024\n.\n\n\nScopul principal al acestei misiuni economice este de a sprijini companiile românești interesate de extinderea pe piața spaniolă, de a facilita cooperarea cu firmele spaniole și de a consolida și crea punți economice între cele două țări.\n\n\nActivitățile planificate în cadrul misiunii includ mese rotunde de prezentare și promovare a oportunităților de afaceri și investiții între \nRomânia\n și \nSpania\n, vizite instituționale la autoritățile regionale din Palma, precum și întâlniri tematice pentru schimbul de \nknow-how\n și sesiuni de discuții B2B între companiile spaniole și partenerii români.\n\n\nSectoarele prioritare identificate pentru această misiune sunt: \nIT/Software\n, \nTurism/HORECA\n și \nEnergie Verde\n (regenerabilă, reciclare etc.).\n\n\nCompaniile românești interesate de detalii suplimentare privind participarea la această misiune economică sunt încurajate să transmită expresia lor de interes până la data de \n20 februarie \ncătre \nBiroul de Promovare Comercial-Economică al Ambasadei României la Madrid\n, la adresa: \nmadrid.economic@mae.ro\n\n\nPentru mai multe informații și pentru a solicita înscrierea la eveniment, vă rugăm să contactați Biroul de Promovare Comercial-Economică din Ambasada României la Madrid.\n\n\nAmbasada României în Regatul Spaniei\n își exprimă încrederea că această misiune va contribui semnificativ la consolidarea relațiilor economice dintre România și Spania și la dezvoltarea parteneriatelor de afaceri între companiile celor două țări.\n\n\nInformații: \nConsulatul Onorific al României în Insulele Baleare\n\n\nFoto: CEF\n\n\nComunicat publicat în Occidentul Românesc, \nediția lunii februarie 2024\n.",
        "author": null,
        "date": "2024-02-18T12:34:10+02:00",
        "category": "Informații",
        "url": "https://occidentul-romanesc.com/misiune-economica-romano-spaniola-la-barcelona-si-palma-de-mallorca/",
        "region": "Spania"
    },
    {
        "title": "Mobile World Congress Barcelona 2023",
        "content": "În perioada \n27 februarie – 2 martie\n, Barcelona s-a transformat, ca în fiecare an, în centrul privirilor experților în noile tehnologii în IT, telecomunicații și conectivitate, odată cu desfășurarea manifestării Mobile World Congress (Congresul Mondial al Telefoniei Mobile).\n\n\n\n\n\n\n\n\nLa ediția din acest an a MWC, România a fost prezentă cu pavilion național în care 14 companii cu activitate în diverse ramuri ale industriei IT&C au expus produse şi servicii de înaltă tehnologie.\n\n\n\n\nParticiparea românească a fost posibilă prin sprijinul Ministerului Antreprenoriatului și Turismului (MAT) și Asociației Române pentru Industria Electronică și Software – filiala Timișoara (ARIES TM).\n\n\n\n\n\n\n\n\nReprezentanții Consulatului General al României la Barcelona, împreună cu consilierul economic de la Biroul de Promovare Comercială – Economică din cadrul Ambasadei României la Madrid, au efectuat o vizită la standul românesc unde au avut loc discuții cu reprezentanții organizatorilor și ai companiilor expozante, axate pe oportunitatea participării la acest eveniment de anvergură și promovarea sectorului IT românesc, în continuare unul dintre cele mai efervescente ale economiei țării noastre.\n\n\nComunicat și imagini: Consulatul General al României la Barcelona",
        "author": null,
        "date": "2023-03-02T18:16:14+02:00",
        "category": "Informații",
        "url": "https://occidentul-romanesc.com/mobile-world-congress-barcelona-2023/",
        "region": "Spania"
    },
    {
        "title": "Modificări legislative privind Persoanele Fizice Autorizate pentru anul 2023, în Spania",
        "content": "De la data de 01 ianuarie 2023 va intra în vigoare Real Decretul Lege 13/2022, din 26 iulie prin care se stabilește un nou sistem de cotizare pentru Persoanele Fizice Autorizate și se îmbunătățește protecția pentru încetarea activității.\n\n\nAstfel cum am mai menționat, comunitatea românească din Spania este în continuare una dintre cele mai numeroase în ceea ce privește numărul de persoane afiliate la sistemul de Persoană Fizică Autorizată, care după datele publicate în Revista Institutului Național de Securitate Socială din luna aprilie 2022, anul acesta se ridică la un număr de 336.949 de români. Găsirea unei idei de afaceri și punerea ei în aplicare în locul căutării unui loc de muncă a devenit o alternativă preferată de către antreprenorii români din Spania.\n\n\nConform legislației în vigoare, odată înregistrați ca \nPersoană Fizică Autorizată (PFA)\n, în cazul în care nu beneficiați de cotele reduse, trebuie să achitați o sumă de 294 euro lunar în cazul, dacă cotizați pentru baza minimă de cotizare, indiferent de beneficiile obținute.\n\n\nSpre deosebire de sistemul actualmente în vigoare, noul sistem este un pic mai corect, având în vedere faptul că o Persoană Fizică Autorizată (PFA) care câștiga 4.000 euro putea achita aceeași cotă de PFA ca o persoană care obținea un beneficiu de doar 500 euro. De asemenea, se are în vedere sustenabilitatea Sistemului de Asigurări Sociale care în mod previzibil va rămâne fără fonduri dacă nu se iau măsuri.\n\n\nPutem spune că partea bună constă în reducerea cotelor pentru cei care obțin venituri mai mici, însă critic modul de aplicare al acestor cote, având în vedere că o politică socială de eliminare completă a acestor cote ar beneficia nemărginit posibilitatea deschiderii unor noi afaceri și ar motiva spiritul întreprinzător.\n\n\nDeși administrația publică nu a pregătit toată logistica administrativă necesară, considerăm necesar să vă informăm asupra aspectelor cele mai importante pe care le prevede acest act normativ.\n\n\nModificarea legislativă importantă constă în cotizarea în funcție de o ,,previziune sau estimare” a beneficiilor anuale ale fiecărei Persoane Fizice Autorizate (PFA) prin aplicarea a cincisprezece segmente de cotizare. Până acum, astfel cum am explicat, Persoana Fizică Autorizată plătea în funcție de o bază de cotizare aleasă liber, care putea să fie cea minimă, cea maximă sau oricare și plătea în funcție de acea bază, primind prestațiile sociale în funcție de acea bază în funcție de care a cotizat (pensie, concediu medical etc.).\n\n\nÎn funcție de beneficiul estimat – pentru că se va achita o cotă aleasă – ne vom poziționa într-un segment și se va cotiza tot anul în acel segment. La finalizarea exercițiului fiscal și determinarea beneficiului real obținut, Securitatea Socială va regulariza situația și diferențele de plată se vor achita ori se vor înapoia. În principiu, pe parcursul anului se va pune în funcțiune un sistem pentru a schimba segmentul de cotizare, dar încă nu se știe cum va funcționa și ce cerințe vor fi.\n\n\nForma de calcul a beneficiului net va fi următorul: venituri minus cheltuieli plus cote PFA după care se va scădea un șapte la sută (7%) pentru PFA cu activitate și un trei la sută (3%) pentru PFA societari. Agenția tributară va fi cea care va controla beneficiul exercițiului fiscal anterior și va informa Trezoreria pentru a solicita cotele corespunzătoare segmentului real în care s-a încadrat Persoana Fizică Autorizată.\n\n\nDe exemplu, o PFA care va avea beneficiu net mai mic de 670 euro anual se va încadra în segmentul 1 cu o bază minimă de 751,63 euro și va achita o cotă de PFA lunară de 230 euro. O PFA care va avea un beneficiu net mai mare de 6.000 euro anual, se va încadra în segmentul 12 de cotizare, cu o bază minimă de 1.633,99 euro, deci va achita o cotă de PFA lunară de 500 euro. Aceste cote superioare vor crește anual – în 2024, cota lunară de 500 euro va crește la 530 euro, iar în 2025 la 590 euro, iar cele inferioare vor scădea treptat  – în 2024, cota lunară de 230 euro va scădea la 225 euro, iar în 2025 la 200 euro.\n\n\nÎn timpul anului 2023, Persoanele Fizice Autorizate \nsocietari\n și colaboratori nu vor putea alege o bază de cotizare mai mică de o mie de euro (bază de cotizare, nu cotă de achitat) – deci cota minimă lunară de PFA va fi de 275 euro. PFA-urile care doresc să cotizeze pentru o bază de cotizare mai mare decât cea care corespunde conform veniturilor, o pot face atâta timp cât se comunică Trezoreriei.\n\n\nCel mai important este faptul că anul 2023 este un an de tranziție și nu este obligatorie aderarea la acest sistem de cotizare, așadar cine dorește să continue ca și până acum, o poate face fără a fi necesară comunicarea alegerii către Trezorerie, dat fiind că aderarea este voluntară în acest an și doar la sfârșitului exercițiului fiscal al anului 2023 va fi necesară, în principiu, aderarea obligatorie la acest sistem pentru exercițiul fiscal al anului 2024.\n\n\nCa inconveniente ale acestui nou sistem de cotizare, putem puncta faptul că nimeni nu poate cunoaște beneficiul viitor (cu excepția unor cazuri concrete) și cel mai probabil se va alege un segment care nu va corespunde cu cel real. Diferența de plată se va comunica și se va acorda un termen de o lună pentru achitarea diferenței. Astfel că dacă s-au achitat trei sute de euro și la final corespund patru sute de euro conform cotizației reale, va fi necesară achitarea sumei de 1.200 euro în termenul aproximativ de o lună, ceea ce poate presupune o problemă pentru afacerile mici în această perioadă de instabilitate financiară.\n\n\nDe altfel, ca toate noile acte normative pe care le adoptă administrația publică, având în vedere că e o procedură nouă, care nu dispune de interpretări anterioare, nu se cunosc posibilele probleme care vor apărea – spre exemplu, încă nu se cunoaște aplicația prin care se va comunica de către PFA aderarea la noul sistem și stagiul de cotizare ales.\n\n\nTrebuie să ținem cont și de faptul că anul viitor este un an alegerilor, așadar o schimbare a guvernului poate afecta acest sistem de cotizare, precum și alte acte normative, aceasta în ideea că nu putem omite faptul că este un sistem de tranziție pentru parcursul anului 2023. Pe de altă parte, cum discutăm de un sistema voluntar și se acordă un an de probă, dacă vor interveni schimbări legislative, se vor corecta și aplica pe parcurs.\n\n\nCa opinie personală, consider că având în vedere caracterul voluntar pentru aderarea la acest sistema de cotizare pentru anul 2023 și faptul că nu constituie niciun avantaj, recomand aderarea la acest sistem în momentul în care va deveni obligatoriu, având în vedere mai ales termenul scurt în care trebuie achitate diferențele de cotizare în cazul în care PFA-ul s-a încadrat într-un segment de cotizare inferior.\n\n\nAutor: Avocat Ioana Bratuleanu (Madrid) – Colaborator voluntar la Occidentul Românesc\n\nAvocat ICAM specializat în Drept internațional\n\nTelefon 0034.642.308.360\n\nWeb: \nwww.brilawabogados.es\n\nE-mail: \nsecretaria@brilawabogados.es\n\nSursa imagine: .eleconomista.es\n\n\nArticol publicat în \nediția tipărită numărul 140/decembrie 2022\n – OR\n\n\nNota redacției:\n\n\n\n\nIoana Brătuleanu\n este avocat specializat în Drept Intonațional Privat, colaborator voluntar în cadrul redacției Occidentul Românesc din 2015. Licențiată în Drept la Facultatea de Drept din cadrul Universității ,,Al. I. Cuza” din Iași, Ioana a urmat cursurile Masterului de Drept european din cadrul aceleași universități, perioadă în care a beneficiat și de o bursă de studiu la Universitatea din Insulele Baleare, Spania. \nÎn anul 2015 a urmat cursurile Masterului de Acces în Avocatură la Universitatea Complutense din Madrid, iar în anul 2017 a devenit membru al Ilustrului Colegiu de Avocați din Madrid. \nÎn prezent își desfășoară activitatea de avocat pe teritoriul Spaniei și al României, având biroul în capitala Spaniei.",
        "author": null,
        "date": "2022-12-14T09:01:21+02:00",
        "category": "Articole",
        "url": "https://occidentul-romanesc.com/modificari-legislative-privind-persoanele-fizice-autorizate/",
        "region": "Spania"
    },
    {
        "title": "Nava-Școală „Mircea” la Valencia",
        "content": "Academia Navală „Mircea cel Bătrân”\n aniversează 150 de ani de existență în 2022, iar ocazia acostării Navei-Școală „Mircea” la Valencia a reprezentat un bun prilej pentru a transmite tinerilor militari urări de apreciere și încurajare de către ambasadorul României în Spania, \nGeorge Bologan\n, se precizează într-un comunicat.\n\n\nLa bordul navei, ambasadorul român a fost însoțit de \nIrina Marin\n, șefa oficiului consular din Castellón de la Plana, unde a avut loc un moment de socializare între echipajul navei, autoritățile spaniole, membri ai comunității de români care au vizitat nava și șefii de oficii consulare din Spania.\n\n\n\n\nVelierul românesc este recunoscut și ca \n„Ambasador al României sustenabile”\n, fiind etalon pentru flota mondială atunci când vine vorba despre reducerea poluării, dar și în privința consumului responsabil de resurse. Nava-școală românească, pe lângă a fi un punct de referință al țării noastre, este deopotrivă un simbol al UE și al NATO.\n\n\nGeorge Bologan\n a elogiat activitatea celor 70 de generații formate la bordul velierului, care \n„ne-au învățat să navigăm prin istorie, servindu-ne drept model pentru formarea unei conștiințe de luptători pentru propriile vise, amintindu-ne că optimismul și încrederea marinarilor în propriile capacități reprezintă cheia în fața etapelor anevoioase, precum certitudinea că în spatele oricărei furtuni cerul este mereu senin”.\n\n\n\n\nNava-Școală „Mircea” este o Ambasadă a neamului pe întinderile albastre ale lumii, remarcându-se în porturile de tranzit prin arborarea pavilionului românesc, devenind un loc de mândrie și întâlnire al comunității românești, al autorităților străine și al reprezentanților statului român.\n\n\n\n\n„O navă este asemenea gândurilor care navighează pe mările emoțiilor, dacă deținem cunoștințele pentru a mânui timona alegerilor pe care le facem și suntem responsabili de prezent, vom ajunge mereu la punctul de sosire și în viața personală și în istorie. Exprim aprecierea tinerilor militari care ne inspiră sentimentul disciplinei, al curajului, al onoarei și mai ales al valorilor care ne ghidează pentru a evita naufragiul în coliziunea cu indiferența, grobianismul, ipocrizia și relativismul”\n, a transmis ambasadorul României.",
        "author": null,
        "date": "2022-07-05T10:46:00+02:00",
        "category": "Spania",
        "url": "https://occidentul-romanesc.com/nava-scoala-mircea-la-valencia/",
        "region": "Spania"
    },
    {
        "title": "Nava-școală „Mircea” va acosta în Portul Valencia",
        "content": "Potrivit \nForțelor Navale Române\n, nava-școală „Mircea” a plecat din portul militar Constanța în cel de-al doilea marș internațional de instrucție din acest an, misiune dedicată împlinirii a 150 de ani de învățământ românesc de marină. La bordul navei se află 92 de studenți din anul II de la Academia Navală „Mircea Cel Bătrân” și opt studenți de la academiile navale din Marea Britanie, Polonia, Bulgaria și SUA.\n\n\nMarșul va dura 54 de zile, timp în care, velierul, simbol al Marinei Militare Române, va acosta în porturile Augusta și Genova (Italia), \nValencia\n (Spania), Valletta (Malta) și Alexandria (Egipt). Velierul va reprezenta România la Regata Iacobus în porturile Genova (Italia) și \nValencia\n (Spania). Nava-școală va reveni în portul militar Constanța la 30 iulie 2022.\n\n\nÎn acest context, \nConsulatul României la Castellón de la Plana\n invită românii și prietenii lor spanioli să viziteze velierul. Nava-Școală „Mircea” va putea fi vizitat în \nPortul Valencia\n, Comunitatea Valenciană, în următoarele zile:\n\n\n\n\nJoi – 30 iunie\n: între orele \n16:00 – 19:00\n;\n\n\nVineri – 1 iulie\n: de la ora \n10:00 – 13:00\n și între orele \n16:00 – 19:00\n;\n\n\nSâmbătă – 2 iulie\n: de la ora \n10:00 la ora 13:00\n, urmând ca duminică, 3 iulie să părăsească Portul din Valencia.\n\n\n\n\nConform Forțelor Navale Române, Bricul Mircea este numele a două nave din dotarea Marinei române. Întâiul Bric Mircea, o corabie de tip bric construită integral din lemn, a funcționat între 1882 și 1944, iar cel de-al doilea „Bric Mircea”, o navă barc clasa A, construită din metal, dotat atât cu vele cât și cu un motor Diesel naval, a fost lansat în 22 septembrie 1938 la ora 15:48 și se mai află în funcțiune și astăzi ca navă-școală. La data de 17 mai 1939 a sosit în țară și a intrat în serviciul Marinei Militare nava-școală „Mircea”, velier de tip barc triarborat (cu trei catarge), construit în anii 1938-1939 la șantierul naval Blohm und Voss din Hamburg, Germania.\n\n\nNava a fost botezată „Mircea” ca și înaintașul său „Bricul Mircea” (1882-1944), purtând numele domnitorului Mircea cel Bătrân, întregitorul Țării Românești până la „Marea cea mare”. Figura lui Mircea formează galionul navei. După reparațiile capitale și modernizările făcute în anul 1966 – la același șantier naval unde a fost construită – și între anii 1994-2002, la Șantierul Naval Brăila, a devenit nava cea mai modernă dintre „surorile” ei („Eagle” – SUA, „Gorch Fock” I – Germania, cunoscută și ca „Tovarișci” – URSS, „Gorch Fock” II – Germania și „Sagres (III)” – Portugalia).\n\n\nFoto: Consulatul României la Castellón de la Plana",
        "author": null,
        "date": "2022-06-28T09:46:54+02:00",
        "category": "Spania",
        "url": "https://occidentul-romanesc.com/nava-scoala-mircea-va-acosta-in-portul-valencia/",
        "region": "Spania"
    },
    {
        "title": "Navigând prin labirinturile diplomatice: Interviu cu Florea Tiberiu Trifan, Consulul General al României la Madrid",
        "content": "Foto: Tiberiu Trifan și Ethan Baker\n\n\nÎn lumea plină de provocări a relațiilor diplomatice și consulare, puțini mai sunt cei care reușesc să lase o amprentă distinctă și să facă trecerea cu succes de la o destinație diplomatică la alta. \nFlorea Tiberiu Trifan\n este unul dintre acei consuli care a servit România pe mai multe spații geografice, acumulând o experiență vastă în interacțiunea cu diaspora românească și cu autoritățile centrale și locale din statele gazdă pe care intenționează să o valorifice plenar în mandatul de consul general al României la Madrid.\n\n\nCu o carieră deosebită în domeniul relațiilor internaționale și experiență extensivă în negocierea și managementul unor aspecte cheie ale procesului de integrare europeană, Florea Tiberiu Trifan a activat în două rânduri ca secretar de stat în Ministerul Afacerilor Interne, unde a avut  portofolii centrate pe domeniul afacerilor europene și  îndeplinirii condițiilor pentru aderarea României la  spațiul Schengen, această expertiză ajutându-l să-și croiască drumul în cadrul Ministerului Afacerilor Externe al României unde a pus bazele unei cariere care avea să fie de succes.\n\n\nÎn calitate de Consul al României în orașul Chicago, Statele Unite ale Americii  a avut printre prioritățile sale profesionale și personale construirea unei relații puternice, productive și dinamice cu autoritățile americane din regiunea de Midwest, într-o paletă largă de domenii cum sunt cel economic, cultural și academic  și punți  solide cu comunitățile românești din această parte  a SUA.\n\n\nÎn prezent, Tiberiu Trifan își continuă misiunea de consul general în Regatul Spaniei, unde are responsabilitatea de a reprezenta interesele statului român și ale cetățenilor săi în cadrul comunităților autonome Madrid, Castilla y Leon, Castilla La Mancha și Insulele Canare. Acesta a avut deja o serie de întâlniri productive cu autoritățile centrale și locale pentru a consolida relațiile de cooperare și pentru a discuta problemele comunității românești din regiune.\n\n\nÎntr-un mediu european complex și în continuă schimbare, Tiberiu Trifan își aduce experiența și cunoștințele pentru a promova interesele României în regiune. Madridul, cu farmecul său istoric și pulsul cultural vibrant, oferă o nouă scenă pentru un consul general decis să-și continue misiunea și să construiască noi punți de înțelegere și cooperare între România și Spania.\n \n\n\n\n\nFoto: Tiberiu Trifan și Emanuel Rahm\n\n\nKasandra Kalmann Năsăudean: Ce v-a determinat să urmați o carieră în Ministerul Afacerilor Externe și cum vă descrieți drumul în această profesie?\n \n\n\nFlorea Tiberiu Trifan:\n Mi-am început mandatul de consul general la Madrid la mijlocul lunii decembrie, anul trecut, după încheierea unui post, în aceeași poziție, la Consulatul General al României la Chicago. O mare parte din cariera mea s-a desfășurat în instituții ale Ministerului Administrației și Internelor, îndeplinind funcții de management superior în cadrul Autorității pentru Străini și Oficiului Român de Imigrări (actualmente Inspectoratul General pentru Imigrări), unde am coordonat eforturile de eficientizare a cadrului legislativ și instituțional în domeniul regimului străinilor, precum și în aparatul central al ministerului, unde am condus Direcția Generală Schengen și, ulterior, din postura de secretar de stat, Departament Schengen. În aceste ultime poziții, am fost responsabil de coordonarea întregului proces de pregătire tehnică a României pentru aderarea la Spațiul Schengen. Între 2015-2016 am îndeplinit pentru a doua oară o funcție de demnitate publică, cea de secretar de stat pentru relații internaționale și relația cu Parlamentul în cadrul MAI. După cooptarea în Ministerul Afacerilor Externe, care a avut la bază expertiza Schengen, am îndeplinit atribuțiile funcției de director al Direcției Implementare Programe Schengen, contribuind la realizarea standardelor Schengen la nivelul oficiilor consulare, iar ulterior am condus secțiile consulare ale Ambasadelor României la Chișinău și Roma. Ca o concluzie, întreaga activitate profesională a fost dedicată managementului migrației persoanelor, problematicii consulare, precum și unor domenii indisolubil legate de acestea.\n\n\nKasandra Kalmann Năsăudean: Care sunt principalele linii de acțiune pe care le-ați urmărit în activitatea de consul general, inclusiv pentru întărirea legăturilor economice, culturale și educaționale între România și Statele Unite ale Americii în timpul mandatului dumneavoastră la Chicago?\n\n\nFlorea Tiberiu Trifan:\n Pentru o înțelegere cât mai corectă din partea cititorilor ziarului dumneavoastră cred că trebuie explicat în prealabil rolul oficiilor consulare, în speță ale consulatelor generale, care îndeplinesc sarcini ce decurg din atribuțiile specifice politicii externe a statelor, preponderent de natură juridică, administrativă, folosind mijloace specifice, prevăzute în convenții internaționale, care constau, în primul rând, în prestarea de servicii consulare, asistența și protecția consulară a statului și cetățenilor săi.\n\n\nPe cale de consecință, principala linie de acțiune a fost menținerea unui nivel optim al calității serviciilor consulare, raportat la specificitatea spațiului de competență și tendințele manifestate pe plan local de comunitățile de cetățeni români, o atenție deosebită fiind acordată consolidării contactelor şi cooperării cu autoritățile de profil din statul de reședință în vederea acordării de asistență consulară şi consultanță de specialitate adecvate cetățenilor români aflați în situații deosebite.\n\n\nȚinând cont de relația de Parteneriat strategic dintre România și Statele Unite ale Americii, în acord cu obiectivele stabilite de către Ministerul Afacerilor Externe în coordonare cu Ambasada României în Statele Unite ale Americii și celelalte oficii consulare ale României acreditate pe acest spațiu, am depus eforturi pentru consolidarea unor componente cheie ale Parteneriatului strategic bilateral pe dimensiunea regională și locală a acestuia, urmărind identificarea de oportunități regionale pentru cooperarea bilaterală în domenii de relevanță majoră, precum securitatea energetică, ingineria și tehnologia informației, medicina și industria medicală, regenerarea urbană și altele.\n\n\nAm asigurat participarea în cadrul numeroaselor activități cu profil economic și comercial din zona Chicago, în domenii diverse, principala direcție urmărită fiind prezentarea dinamică a profilului național, economic și comercial, a punctelor de atractivitate investițională, precum și identificarea de potențiali parteneri instituționali și din domeniul corporatist de interes pentru direcțiile de dezvoltare economică prioritare ale țării noastre. Consulatul General a contribuit, de asemenea, în mod substanțial, la organizarea şi desfăşurarea cu succes a vizitelor la Chicago ale unor delegații oficiale din România pe tema promovării schimburilor economice și atragerii de investiţii străine.\n\n\nDin proprie experiență, provocarea principală este legată de dimensiunea, de potențialul încă foarte ridicat de creștere calitativă și cantitativă al acestor colaborări, absolut crucială pentru activarea acestor oportunități fiind disponibilitatea entităților românești de a se implica activ, precum și claritatea, accesibilitatea și predictibilitatea ofertelor și deschiderilor instituționale românești din domeniul potențialelor proiecte antreprenoriale.\n\n\nÎn același timp, am acordat o atenție specială promovării schimburilor culturale prin realizarea de către consulatul general sau în cooperare cu entități de prestigiu locale și din România a unor  manifestări culturale de excepție. Cu titlu de exemplu, menționăm organizarea anuală a unui festival de film românesc în metropola Chicago, prezentarea unor piese de teatru, expoziții de artă românească și alte activități care au avut un succes deosebit în rândul publicului american, iubitor de artă.\n\n\nKasandra Kalmann Năsăudean: Care au fost cele mai mari provocări pe care le-ați întâmpinat în timpul mandatului dumneavoastră în calitate de consul la Chicago și cum ați reușit să le depășiți?\n\n\nFlorea Tiberiu Trifan:\n În regiunea de Midwest și în zona metropolitană Chicago locuiesc mulți români. În această parte a Statelor Unite ale Americii funcționează, în același timp, unele dintre cele mai dinamice forme asociative ale comunității românești. Am apreciat întotdeauna rolul esențial al comunității româno-americane în implementarea cu succes a parteneriatului strategic dintre România și Statele Unite ale Americii. În acest sens, pentru promovarea imaginii României și asigurarea unei legături permanente cu comunitățile româneşti din zona de competenţă teritorială, echipa consulatului general a realizat proiecte concrete, menite să contribuie la sprijinirea eforturilor identitare ale cetățenilor români din afara granițelor țării, la creșterea coeziunii între membrii comunităților vizate și a capacității acestora de a-și susține interesele în statul de reședință.\n\n\nPe aceeași linie se înscriu contribuțiile la înființarea unor centre comunitare care îşi propun să susțină procesul de conturare a comunităţii românești, creșterea rolului cultural şi social al acesteia în cadrul societății americane, precum și impulsionarea unor inițiative asociative pe secțiuni profesionale și ocupaționale, cu potenţialul de a creşte semnificativ ponderea, impactul şi vizibilitatea capacităţii profesionale, economice şi intelectuale a comunităţii româneşti. Având în vedere toate aceste eforturi, consider că cea mai importantă provocare pe care am abordat-o în mandatul meu de consul general, a fost punerea în aplicare de strategii pentru creșterea nivelului de relevanță, credibilitate și vizibilitate al mediului asociativ românesc, consolidarea inițiativelor destinate coeziunii, unității acestuia și creșterii gradului de coagulare în jurul unor obiective comune.\n\n\nSeria acțiunilor pe acest segment de activitate, despre care am amintit mai devreme, a culminat cu organizarea, împreună cu comunități locale relevante, a primei ediții a unui eveniment de amploare – Romanian Community Summit–, care i-a concentrat pe cei mai reprezentativi membri ai comunității din mediul asociativ, academic, educațional, cultural, antreprenorial din zona extinsă a orașului Chicago, dar și din alte părți ale Statelor Unite, în principal pentru a dezbate modalități de definire a aspirațiilor comune, atât la nivelul rolului în textura multiculturală a societății americane, cât și prin prisma relaționării mai ample cu țara de origine. Din acest punct de vedere, comunitatea românească din zona extinsă a metropolei Chicago poate constitui un exemplu și pentru alte comunități românești din diaspora.\n\n\nKasandra Kalmann Năsăudean: Ce lecții importante ați învățat din experiența lucrului cu comunitatea românească din Chicago și cum credeți că acestea vă influențează munca actuală la Madrid?\n \n\n\nFlorea Tiberiu Trifan:\n Una dintre lecțiile importante învățate, legate de așteptările comunităților de români din afara țării, se referă la rețeaua diplomatico-consulară națională, care trebuie să faciliteze multidimensional legătura organică cu România pe plan cultural, educațional, uman, antreprenorial și nu numai.\n \n\n\nKasandra Kalmann Năsăudean: Care sunt obiectivele principale pe care le aveți în ceea ce privește promovarea intereselor României în Spania și cum intenționați să le atingeți?\n \n\n\nFlorea Tiberiu Trifan:\n Activitatea Consulatului General al României la Madrid și îndeplinirea obiectivelor propuse se află într-o conexiune strânsă cu relația privilegiată, de parteneriat strategic dintre România și Spania, precum și cu dimensiunea și caracteristicile comunității românești, una dintre cele mai importante comunități străine în țara iberică atât din punct de vedere numeric, cât și al aportului la dezvoltarea economică și culturală a acestui stat.\n\n\nAsigurarea unui nivel calitativ superior al serviciilor consulare, prestarea de asistență consulară  cetățenilor români aflați în situații deosebite și legătura cu comunitățile de români sunt priorități absolute în mandatul meu de consul general al României la Madrid. Am început un program complex de organizare a unor consulate itinerante în mai multe regiuni izolate sau care se află la o distanță considerabilă de sediul nostru din Madrid, pentru a oferi servicii consulare și pentru a interacționa cu mediul asociativ românesc și cu autoritățile din zonă.\n\n\nDe asemenea, am avut deja mai multe întâlniri cu primari din orașele cu comunități importante de români și, cu reprezentanți ai guvernului spaniol pe teme de imigrație, cetățenie și protecție socială. În acest ultim sector, am convenit cu colegii spanioli să eficientizăm procedurile de repatriere a minorilor de origine română neînsoțiți sau instituționalizați și să continuăm colaborarea pe teme referitoare la violența de gen și excluziunea socială. Primele rezultate s-au concretizat deja în repatrierea mai multor minori aflați în situațiile descrise mai sus, dar și în soluționarea, inclusiv prin sprijin în vederea repatrierii, a unor cazuri sociale semnalate de autoritățile spaniole.\n\n\nInformarea, în acest sens, a publicului solicitant de servicii consulare reprezintă una dintre priorități. Am lansat deja o campanie de informare, \nConsulatul mai aproape de tine\n, prin care urmărim apropierea de oameni, obținerea de \nfeed-back\n în ceea ce privește calitatea serviciilor pe care le prestăm, gradul de satisfacție și oferirea de consultanță pentru soluționarea problemelor de natură consulară. Încercăm să fim prezenți la toate evenimentele organizate de comunitatea românească pentru a putea intra în dialog direct cu fiecare cetățean în parte.\n\n\nAvând în vedere statutul de oficiu consular nou-înființat, am operaționalizat pagina web și de Facebook a Consulatului General al României la Madrid, prin care urmărim comunicarea cu rapiditate a tuturor informațiilor de interes, inclusiv a celor privind participarea la întruniri și evenimente a membrilor comunității românești din zona noastră de competență. De asemenea, am în vedere organizarea de runde periodice de consultări pe teme consulare cu mediul asociativ românesc, care să contribuie la facilitatea comunicării cu cetățenii români.\n\n\nDoresc ca mandatul meu să fie exercitat în totală transparență și, în acest sens, vom intensifica colaborarea cu presa de limbă română din zona de competență prin introducerea unor rubrici permanente de informare a publicului, cum ar fi \nConsulatul răspunde întrebărilor dumneavoastră\n, la care reprezentații oficiului consular să răspundă nelămuririlor ce pot apărea în comunitate pe teme referitoare la obținerea de documente, acordarea de asistență consulară sau modificări în cadrul legislativ sau administrativ din România și Spania.\n\n\nÎn ceea ce privește legătura cu comunitățile de români, mi-aș dori să pot valorifica, în colaborare  și într-un cadru conceptual convenit împreună cu colegii din AR Madrid, experiența pozitivă acumulată la Chicago, pentru realizarea unor proiecte care să vizeze creșterea gradului de coerență și a unității de acțiune a mediului asociativ și de afaceri românesc, cu efect benefic în termeni de reputaţie şi percepţie la nivelul opiniei publice spaniole. Aceste proiecte ar putea fi valorificate inclusiv în planul dezvoltării cooperării bilaterale. Totodată, promovarea inițiativelor și proiectelor guvernamentale care vizează încurajarea repatrierii și reinserției sociale și în mediul de afaceri românesc a membrilor diasporei românești va constitui o preocupare constantă a mandatului meu de consul general.\n\n\nConsulatul general va continua eforturile sistematice de extindere a relaționării, la nivel instituțional, cu reprezentanți ai administrației centrale, regionale și locale cu competențe care interacționează cu problematica consulară și va continua să cultive relațiile deja create la nivelul structurilor de conducere ale comunităților autonome, delegațiilor guvernului central în teritoriu și primarilor de localități, în scopul promovării cooperării bilaterale și al sprijinirii comunităților românești.\n\n\nKasandra Kalmann Năsăudean: Ce mesaj ați dori să transmiteți comunității românești?\n \n\n\nFlorea Tiberiu Trifan:\n Aș dori mai degrabă să transmit o invitație la colaborare tuturor celor interesați de realizarea unor proiecte comune, cu impact pozitiv la nivelul societății gazdă, dintre care unele  au fost amintite deja aici. Ca diplomat cu atribuții consulare, care a activat pe mai multe spații în care trăiesc mari comunități de români, consider că am acumulat o experiență unică, pe care doresc să o pun atât în slujba comunității românești din zona de competență consulară a CG Madrid, cât și a promovării intereselor și a imaginii României în Spania. Este important să colaborăm pe toate palierele de activitate pentru consolidarea nivelului de relevanță și vizibilitate al comunității românești la nivelul societății multiculturale spaniole și, pe cale de consecință, a imaginii României în Spania.\n\n\nKasandra Kalmann Năsăudean: Ce ne puteți preciza în ceea ce privește organizarea în Spania a alegerilor europarlamentare pentru România, din 9 iunie, a.c.?\n \n\n\nFlorea Tiberiu Trifan:\n În Spania, Ministerul Afacerilor Externe va organiza, prin intermediul misiunii diplomatice și oficiilor consulare, 147 de secții de votare. Dintre acestea, 41 de secții sunt organizate de către Consulatul General al României de la Madrid în zona proprie de competență. Pregătirile se află deja într-o fază finală, întrucât ne-am asigurat că vor exista toate resursele necesare, atât materiale cât și umane, pentru desfășurarea votării conform prevederilor legale.\n\n\nPentru deschiderea secțiilor au fost organizate consultări cu reprezentanții comunității și am apelat la cele mai recente date statistice pentru asigurarea unui echilibru cât mai bun între apropierea față de principalele localități în care avem cetățeni români rezidenți și distribuția în teritoriu pentru ca fiecare cetățean să poată să-și exprime votul în cele mai bune condiții.\n\n\nVă invităm să consultați harta interactivă a secțiilor de votare din Spania (Link: \nhttps://www.google.com/maps/d/edit?mid=1VB80K6JBLD1LsEy3xe_KjcZB-LTxi4g&usp=sharing\n) pentru a vă informa cu privire la locațiile exacte ale acestora. Așteptăm cititorii dumneavoastră să se prezinte la oricare din secțiile organizate în străinătate, duminică 9 iunie 2024, împreună cu un document de identitate românesc valabil (carte de identitate sau pașaport), în intervalul 7:00 și 22:00, pentru a-și exercita acest drept deosebit de important. Votul nostru contează!\n\n\nPentru mai multe informații puteți accesa site-ul Consulatului General al României la Madrid (Link: \nhttps://cgmadrid.mae.ro/local-news/1323\n), precum și pagina de Facebook (Link: \nhttps://www.facebook.com/consulado.madrid\n).\n\n\nUn interviu realizat de: Kasandra Kalmann Năsăudean\n\n\nImagini: Consulatul General al României în Spania\n\n\n\n\nFoto: Florea Tiberiu Trifan\n\n\nFoto: Tiberiu Trifan și Lori Lightfoot\n\n\n\n\nFoto: Tiberiu Trifan și Xavier Marti Marti\n\n\n\n\n Foto: Tiberiu Trifan și primarul Tenerife",
        "author": null,
        "date": "2024-06-07T20:52:02+02:00",
        "category": "Interviuri",
        "url": "https://occidentul-romanesc.com/navigand-prin-labirinturile-diplomatice-interviu-cu-florea-tiberiu-trifan-consulul-general-al-romaniei-la-madrid/",
        "region": "Spania"
    },
    {
        "title": "Nivelul ridicat de NO2 din Madrid este responsabil de 7% din totalul deceselor raportate anual",
        "content": "Madridul a înregistrat cele mai multe decese premature cauzate de poluarea cu dioxid de nitrogen din Europa, în timp ce oraşul italian Brescia s-a clasat pe primul loc în topul morţilor provocate de particulele fine din aer, potrivit unui studiu citat de Bloomberg, scrie \nZF\n.\n\n\nCirca 84% dintre cetăţenii europeni sunt expuşi unui nivel de poluare care se încadrează peste recomandările Organizaţiei Mondiale a Sănătăţii. Încadrarea în indicaţiile lansate de OMS ar putea salva anual 52.000 de vieţi, conform unui studiu al publicaţiei Lancet Planetary Health.\n\n\nÎn capitala Spaniei, nivelul ridicat de NO2 este responsabil de 7% din totalul deceselor raportate anual.\n\n\nRata de mortalitate, provocată de poluarea cu dioxid de nitrogen, este mult mai severă în zonele din sudul şi vestul Europei, conform unui grup de cercetători ai Institutului pentru Sănătate Globală din Barcelona. Dioxidul de nitrogen este asociat în mare parte cu emisiile produse de automobile, în special cu modelele diesel.\n\n\nParticulele fine din aer, cunoscute drept PM 2,5, sunt generate, printre altele, de trafic şi activităţile industriale.\n\n\nArderea biomasei şi combustibililor fosili în transportul aerian, terestru şi maritim creează o mulţime de particule microscopice care ajung în aproape fiecare organ al corpului.\n\n\nMai multe studii arată că poluarea aerului creşte riscul bolilor de inimă, infarcturilor, astmului, pneumoniei şi cancerului pulmonar. Totodată, oamenii de ştiinţă au corelat ratele ridicate de decese cauzate de coronavirus cu expunerea la particulele fine din aer.\n\n\nAgenţia Europeană pentru Mediu (AEM) a declarat toamna trecută că poluarea este responsabilă pentru 480.000 de decese premature de-a lungul continentului.\n\n\nFoto: 1zoom.me",
        "author": null,
        "date": "2021-01-27T12:37:02+02:00",
        "category": "Spania",
        "url": "https://occidentul-romanesc.com/nivelul-ridicat-de-no2-din-madrid-este-responsabil-de-7-din-totalul-deceselor-raportate-anual/",
        "region": "Spania"
    },
    {
        "title": "Noi măsuri luate de către autoritățile spaniole începând cu 23 noiembrie",
        "content": "Autoritățile spaniole au luat decizia introducerii obligativității prezentării unui test negativ Covid-19 tuturor călătorilor internaționali care provin din zone sau state cu risc epidemiologic ridicat la intrarea pe teritoriul Spaniei, precizează Ambasada României în Spania. Măsurile vor intra în vigoare începând cu data de 23 noiembrie a.c.\n\n\nAutoritățile spaniole solicită prezentarea unui test PCR negativ care să fie realizat cu maxim 72 ore anterior intrării pe teritoriul spaniol.\n\n\nÎn conformitate cu criteriile de referință prevăzute în Recomandarea (UE) 2020/1475 a Consiliului din 13 octombrie 2020 privind o abordare coordonată a restricționării liberei circulații ca răspuns la pandemia de Covid-19, autoritățile spaniole elaborează o listă cu zonele/statele de risc care va fi actualizată la fiecare 15 zile și publicată cu 7 zile anterior intrării în vigoare pentru a permite o informare cât mai amplă a călătorilor.\n\n\nLista va fi publicată pe pagina web a Ministerului sănătății spaniol, aici: \nhttps://www.mscbs.gob.es/\n.\n\n\nÎn acest moment, potrivit datelor furnizate de Centrul European de Prevenire și Control al Bolilor, \n#România\n se află printre statele cu risc epidemiologic ridicat. Ambasada va actualiza informațiile de călătorie imediat ce autoritățile spaniole vor face publică lista zonelor/statelor de risc.\n\n\nCetățenii care călătoresc spre Spania (pe cale aeriană, maritimă sau terestră) trebuie să completeze, anterior efectuării călătoriei, un formular privind starea de sănătate disponibil pe \nwww.spth.gob.es\n sau utilizând aplicația gratuită SPAIN TRAVEL HEALTH (SpTH).\n\n\nUlterior completării formularului, va fi generat un cod unic QR de sănătate care va trebui prezentat (digital sau pe suport hârtie) la controlul de sănătate efectuat în aeroportul de destinație/punctele de control ale frontierei. Formularul va cuprinde inclusiv o rubrică privind rezultatul testului PCR Covid-19.\n\n\nLa sosirea în Spania, autoritățile spaniole pot solicita călătorilor dovada în original a testului PCR (în format digital sau pe hârtie), document care trebuie să fie redactat în limba spaniolă sau engleză, să cuprindă numele și prenumele călătorului, datele documentului de identitate național sau al pașaportului cu care se va legitima, data realizării testului, datele centrului/clinicii medical/e care a realizat testul și rezultatul negativ al testului.\n\n\nÎn situația în care există suspiciuni privind starea de sănătate a călătorului, autoritățile spaniole își rezervă dreptul de a efectua controale suplimentare (măsurarea temperaturii, control vizual, efectuarea de teste suplimentare etc.).\n\n\nDecizia privind noile măsuri luate de autoritățile spaniole poate fi consultată în original aici: \nhttps://www.boe.es/…/2020/11/12/pdfs/BOE-A-2020-14049.pdf\n\n\nSursa: Ambasada României în Regatul Spaniei",
        "author": null,
        "date": "2020-11-12T13:44:28+02:00",
        "category": "Informații",
        "url": "https://occidentul-romanesc.com/noi-masuri-luate-de-catre-autoritatile-spaniole-incepand-cu-23-noiembrie/",
        "region": "Spania"
    },
    {
        "title": "Noi restricții în Spania pentru a evita al treilea val al pandemiei și răspândirea noii tulpini britanice",
        "content": "Autoritățile spaniole au decis noi restricții de circulație în mai multe regiuni începând de luni, 04 ianuarie, inclusiv în Madrid, pentru a evita al treilea val al pandemiei și răspândirea noii tulpini de coronavirus, care a fost depistată deja la mai multe\n \npersoane\n, relatează RTVE.\n\n\nÎn acest context, peste 500 de mii de cetățeni madrileni nu vor putea intra şi ieşi din zonă decât cu motive justificate și vor trebui să respecte noile restricții.\n\n\nAutorităţile sanitare din Madrid au confirmat nouă cazuri pozitive ale noii tulpini britanice a coronavirusului în regiune, în timp ce alte 30 de cazuri sunt în studiu.\n\n\nActuala mutație care provoacă îngrijorare la nivel european a fost detectată pentru prima dată la mijlocul lunii septembrie în sud-estul Angliei și a devenit forma dominantă a virusului în Londra și în sud-estul și estul Angliei.\n\n\nÎn Andaluzia, unde au fost înregistrate 1.237 de cazuri noi de Covid-19 în ultimele 24 de ore, guvernul regional a ordonat închiderea a opt municipalităţi care se învecinează cu Gibraltar, după ce executivul coloniei britanice a anunţat carantinarea totală timp de 14 zile a întregii sale populaţii.\n\n\nFOTO: EFE",
        "author": null,
        "date": "2021-01-03T19:58:58+02:00",
        "category": "Spania",
        "url": "https://occidentul-romanesc.com/noi-restrictii-in-spania-pentru-a-evita-al-treilea-val-al-pandemiei-si-raspandirea-noii-tulpini-britanice/",
        "region": "Spania"
    },
    {
        "title": "„Noi trăim încă în glumele lui Caragiale, dar nu în umorul de clasă al lui, ci în umorul de birt”",
        "content": "Paul Gabor\n a părăsit România în urmă cu 22 de ani și s-a stabilit în Spania, unde și-a găsit starea necesară pentru creație. Nu trăiește, însă, nici el, ca majoritatea scriitorilor români, de altfel, din scrisul lui, deși romanele Rapel, Negustorul de Pipe și Mediterana din Mine au făcut mare vâlvă printre iubitorii de literatură. Recent a fost premiat în cadrul celei de-a treia ediții a Galei Excelenței Românești de la Madrid pentru reușitele lui în domeniul literar.\n\n\nCu certitudine, \nPaul Gabor\n este unul dintre scriitorii actuali adevărați pe care România îi are și, din observațiile noastre, se poate mândri cu un public destul de fidel. Dincolo de asta, însă, Paul Gabor este un om foarte asertiv, care știe exact ce vrea de la sine și de la ceilalți și care știe să spună lucrurilor pe nume fără să te poarte pe căi ocolite pentru a te lămuri asupra modului în care el percepe realitatea. Tocmai de aceea, însăși ideea de a-l intervieva pe Paul Gabor asupra relevanței omului de cultură în societatea românească a sunat bine încă din faza de idee. Interviul în sine a sunat, însă, și mai bine, pentru că adevărul spus direct este sănătate curată. Iată de ce \nInvestigatoria \nvă recomandă să citiți pe nerăsuflate acest dialog exclusiv cu scriitorul român Paul Gabor, din care veți afla cine și cum face rău culturii românești de astăzi.\n\n\nInvestigatoria\n: \nAș vrea să începem prin a discuta despre \nGala Excelenței Românești\n, în cadrul căreia ați fost și premiat. Cum s-a simțit evenimentul?\n\n\nPaul Gabor\n: Despre \nGala Excelenței Românești\n eu am aflat de foarte curând, poate cu câteva săptămâni în urmă. O știu pe doamna Kasandra Năsăudean, care este organizatorul evenimentului, dar de gala respectivă – Gala Excelenței Românești – nu știam, pentru că, mă rog, a fost pandemie, din astea. Și m-am trezit cu un telefon acum câteva săptămâni în care mi s-a spus că am fost nominalizat pentru un premiu în cadrul Galei pentru literatură. Prima mea întrebare legitimă a fost, pentru că eu sunt mai suspicios de fel, cine mai este nominalizat, adică cine mai este pe acolo. Pentru că eu mă feresc de nebuni, de ultra-naționaliști, de legionari, de radicali, de oameni cu Bau-Bau în cap, știi? Pentru că nu pot cu ăștia care sunt patrioți profesioniști. Eu nu pot cu patriotismul de meserie. Și aș fi refuzat dacă lista nu conținea niște nume cu care eu m-aș fi simțit comod. Dar când am văzut cine mai participă, am zis că accept, mai fac și eu cunoștință cu oameni noi, mai ies și eu din bârlog, cum ar veni. Și m-am mirat să văd că sunt niște oameni acolo… Adică este vorba despre Anca Vasiliu, care este profesor universitar la Sorbona, despre care presa  românească n-a spus mare lucru acum câteva luni de zile, când a luat un mare  premiu în Franța din partea Academiei Franceze, alt profesor universitar, domnul Alex Doboli din Statele Unite. Eu, personal, m-am simțit mic, dar am acceptat, că am făcut și eu un drum până la Madrid și mi-a făcut plăcere.\n\n\n\n\nInvestigatoria: Vorbeați despre oamenii ăștia despre care presa din România nu relatează foarte multe lucruri, deși vorbim despre niște valori autentice care au plecat din România și aș vrea să știu cum vă explicați lipsa de interes a mass-mediei cu privire la oamenii valoroși pe care țara asta îi are.\n\n\nPaul Gabor\n: Lipsa de interes a presei românești este din ce în ce mai cunoscută și din ce în ce mai acută cu privire la ceea ce se numește cultură română. Pentru că imensa majoritate a presei românești trăiește acum din click-bait, din rating, să fie câți mai mulți \nfollowerși\n și cât mai multe \nlike\n-uri. Când vorbești despre cultură, nu-ți dă multă lume \nlike\n. Nu interesează și nu vine bănuțul din publicitate, nu vine bănuțul de la sponsor. Deci a vorbi despre cultură este caduc. Se mai vorbește despre cultură și despre oamenii de cultură în cele câteva reviste, care mai pot fi numite reviste de cultură în România, dar și revistele alea au un public extrem de restrâns. Sunt citite de câteva sute de oameni. Și vorbim despre România Literară, Observator Cultural, site-uri de cultură, alea care mai sunt, care au foarte puțină audiență. Nu poți să trăiești din cultură astăzi, nici ca autor, nici ca publicație. Este foarte simplă explicația. Ceea ce pe mine mă deranjează este oferta către public. Pentru că așa cum am și scris eu de multe ori, pe mine mă duce la criză de nervi acea formulare: „Asta cere publicul!”\n\n\nNu, domnule! Publicul nu cere doar hore, doar sârbe, nu cere doar călușari, nu cere să ne învelim în tricolor și să recităm prostii la microfon și să plângem după aia. Nu cere doar asta. Și atenție, nu vreau să subminez importanța clasicilor. Dar vreau să spun că publicul mai are  nevoie și de altceva. Noi nu știm să punem accent pe ceea ce facem astăzi, pe contemporani, pe oamenii de cultură care trăiesc încă în jurul nostru. Noi oricum suntem periferici, ca piață culturală. Cei din străinătate abia dacă au auzit câteva nume: Ionescu, Enescu, Cioran și ăștia plecați din țară și făcându-și un nume afară. Ce se mai aude în ultimii zece, douăzeci de ani despre oamenii de cultură români? Sunt câteva nume: un Mircea Cărtărescu, un Matei Vișniec și cam atât. Dar ce am putea noi să facem, și mă refer la instituțiile culturale, la statul roman care se bate cu pumnul în piept că se ocupă, că se interesează de cultura română. Nu! Statul român nu face nimic! Sau face doar clientelar. Sunt acele cercuri foarte închise, ermetice, din care nu poate face parte oricine. Doar dacă te dai mielușel pe lângă partid, doar dacă atingi clanța ușii care trebuie. Dar cultura înseamnă și altceva, nu doar acele zece, douăzeci de personaje fanion, care sunt exportate în permanență în afara țării prin instituțiile culturale din România. Repet și subliniez, nu vreau să subminez importanța acelor personaje fanion, dar nu numai ei reprezintă cultura română.\n\n\nInvestigatoria\n:\n \nO să vă spun o mică poveste: recent, scriitorul Mircea Cărtărescu a fost premiat cu premiul international FIL pentru Literatură în Limbi Romanice, s-au scris niște articole, puține la număr în presă, și am remarcat comentarii de genul: “Hai, că acum ia ăsta și Nobelul!”. Dar spusă  la modul: “Hai, că acum o să se apuce să ne dea și-n cap!”… Întrebarea mea e de ce avem noi, românii, această atitudine condescendentă, chiar dacă n-am făcut mare lucru în viață, în fața unor români care reușesc să spargă niște bariere uriașe?\n\n\nPaul Gabor\n: Pentru că noi trăim încă în glumele  lui Caragiale, dar nu în umorul de clasă al lui, ci în umorul de birt. Noi suntem gluma însăși. Noi abia dacă îl citim pe Cărtărescu, abia dacă știm ce titluri are Cărtărescu, ce cărți a scris, dar ni se mărește gura când criticăm, când dăm cu pietre, că bine, mă, lasă că o să ia și Cărtărescu Nobelu’! Prietene, tu habar n-ai ce înseamnă Nobelul, habar n-ai ce înseamnă o carte scrisă de Cărtărescu, dar noi suntem însăși gluma lui Caragiale. Pentru că nouă ne este foarte ușor să lovim, să dăm, să aruncăm în ventilator. Și ne place spectacolul ăsta ieftin, pentru că cu asta am crescut. Deci noi suntem niște guralivi prin excelență. Cu cititul stăm mai prost, că e greu să deschizi o carte, te doare încheietura mâinii, trebuie să dai pagină cu pagină, poate ai degetele uscate, e foarte greu.\n\n\nInvestigatoria: De când ne cunoaștem, nu v-am întrebat niciodată dacă trăiți din scris sau mai faceți și altceva?\n\n\nPaul Gabor\n: Acum, hai să ne prefacem că suntem naivi și să discutăm asta, de dragul interviului și publicului! Scriitori de limbă română nu cred că sunt mai mult de trei sau patru în momentul ăsta care pot spune, cu mâna pe inimă, că trăiesc din ceea ce scriu. Nu există mai mult de trei, patru oameni care pot să spună așa ceva. Și chiar și acei trei, patru oameni la care mă gândesc trăiesc din diferite alte activități, sunt profesori universitari, au alte activități culturale, fundații în care activează. Eu nu cred că Mircea Cărtărescu, de exemplu, în pofida tirajelor de zeci de mii de exemplare pe care le are, trăiește din ceea ce câștigă din scris sau trăiește atât de bine pe cât și-ar dori să trăiască. Să nu ne facem iluzii! Într-o piață de carte periferică, în care un tiraj mediu al unui roman de beletristică are 1500 de exemplare, hai 2000, cine vinde 3000 este deja un autor bine cunoscut în România, deci cum poți tu să trăiești dintr-un euro sau doi pe exemplar, pe care îi câștigi în urma vânzării? Și nu scoți un roman pe lună, ci unul la un an, doi, trei, patru.\n\n\nInvestigatoria: Atunci de ce continuați să scrieți, dacă nu merită din punct de vedere practic?\n\n\nPaul Gabor\n: Scriu pentru că-mi place, scriu pentru că sunt într-un moment al vieții în care am descoperit că mă pot exprima și altfel decât la un microfon, așa cum o făceam pe vremuri, că mă pot exprima și altfel decât în publicistică, că eu mai colaborez sporadic și cu Dilema Veche, și cu Republica, și cu alte publicații, dar pe teritoriul literar am descoperit de câțiva ani încoace că mă pot exprima în proză scurtă, în ficțiune, unii spun că nu o fac chiar atât de rău. Dar nu o fac din exorcizare, cum spun mulți scriitori, eu scriu din plăcere și încă o pot face. Cât o să pot face asta, habar n-am. Poate mă opresc din scris mâine sau peste 5 ani. Habar n-am. Dar nu am năluci, nu am văgăuni sufletești pe care să le explorez.\n\n\nInvestigatoria. Care credeți că e relevanța artistului în general în societatea în care trăim și dacă dezvoltarea mediului virtual e benefică exprimării culturale sau, dimpotrivă, cumva o duce într-o zonă marginală a exprimării publice?\n\n\nPaul Gabor\n: Relevanța artistului cred, din păcate, că este din ce în ce mai măruntă. Cât despre prezența omului de cultură, a artistului în general, pe rețelele de socializare în mediul online, eu cred că e benefică, pentru că, atât timp cât un om se poate exprima și nu este îngrădit de nimeni și de nimic, eu cred că e benefic. Asta nu înseamnă automat și validare, nu înseamnă că devii peste noapte scriitor sau poet, dar ai posibilitatea să te exprimi. Apoi vine filtrul. Al publicului, al unei edituri, al unor publicații de cultură care pot să spună despre creațiile tale lucruri bune sau mai puțin bune. Dar, în general, prezența spațiului digital pentru cei care caută un mod de exprimare eu o consider benefică. Că putem să ajungem și la vorba clasicului, și mă refer la Umberto Eco, că mediul digital este benefic pentru legiunile de imbecili care au senzația că pot spune orice și oricând, și asta e foarte adevărat. Dar pentru oamenii de cultură cred că poate fi un mediu benefic. Dar e o discuție și cu privire la calitatea discursului literar. Sunt oameni care scriu prostii și vând zeci de mii de exemplare. Sunt așa-zișii scriitori pentru coafeze. Acum depinde și cât de mult ești dispus să te prostituezi din punct de vedere cultural sau să o faci. Orice scriitor poate adopta, la un moment dat, un discurs facil. Oricine poate să scrie despre iubire, dezamăgiri, să bage acolo un sex, o chestiune vulgară ca să atragă masele de cititori. Pentru că masele reacționează la un discurs facil din punct de vedere literar. Amor, dragoste, iubire, ne-am dezamăgit, acum hai să ne împăcăm, să ne pupăm, încă o noapte de amor. E foarte simplu să scrii prostii de genul ăsta. Dar acum, depinde dacă tu, ca autor, ești dispus să te prostituezi pentru a avea un public cât mai numeros. Pentru că în asta constă fenomenul de prostituție intelectuală la noi: cât de multe compromisuri ești dispus să faci ca să vină către tine un public cât mai numeros și publicul numeros, mare atenție, nu e este un public educat. Să nu ne ascundem după degete și să nu fim ipocriți! Cine are convingerea că, dacă este citit de sute de mii de oameni, este un mare autor, se minte pe sine sau îi place s-o facă.\n\n\nInvestigatoria: Cum ne explicăm lipsa de interes a publicului în a plăti pentru cultură și de a finanța cultura? Pentru că oamenii sunt dispuși să plătească sute de lei pentru niște țoale, dar le vine greu să scoată câteva zeci de lei pentru o carte. Cum s-a ajuns aici?\n\n\nPaul Gabor\n: Sunt două motive mari și late pe care eu le pot depista la ora asta. În primul rând, în comparație cu acum 30-40 de ani, sunt foarte mulți autori pe piață. Înainte, în comunism, erau câțiva scriitori pe care îi lăsa partidul să iasă pe raft și, în momentul în care ieșea un Marin Preda, un Marin Sorescu era bătaie pe cărți. Și a doua explicație e că astăzi există mii de alte tentații în afara cărților. Deci banii se duc pe concedii în Grecia, pe mese, pe mașini, pe jocuri, pe Netflix și, dacă tu nu educi publicul să citească, nu-i poți cere să-și cheltuie banii pe cărți. Cum să ceri publicului să scoată bani pe cărți ca acum patruzeci de ani, când nu aveam internet, nu aveam concedii în Turcia, în Arabia Saudită, când nu se duceau pițipoancele la Abu Dhabi. Că în comunism mai erau pițipoance care citeau un Eminescu, că n-aveau ce să facă altceva, că nici în Turcia nu puteai să te duci, că nu te lăsa tâmpitul ăla de Ceaușescu. Dar astăzi cum să ceri tu publicului să citească un Cărtărescu, când Țancă Uraganul e gratis pe YouTube? Tu, ca editor de carte poți să faci un singur lucru: să faci tot posibilul să educi publicul. Și asta e muncă grea, pic cu pic, picătură cu picătură. Arată-i omului ce faci, promovează cartea, scriitorii, fă cunoscut produsul cultural cu cât mai multă intensitate, pentru că astfel, de la an la an, îți educi publicul și el va deveni mai numeros. Dar e muncă de Sisif aici, nu e un simplu click ca la Florin Salam.\n\n\nInvestigatoria: Vă gândiți vreodată la cum veți rămâne pentru posteritate, ca scriitor?\n\n\nPaul Gabor\n: Nici în amorul propriu nu mă doare! Nu mă gândesc niciodată la așa ceva. Cum am zis, scriu că îmi place și la posteritate… Eu nu vreau să am urmele mele de posteritate în cimitir. Nu vreau nici cruce în cimitir. Sau să fiu membru prin vreo Uniune a Scriitorilor, să am vreo fărâmiță de pensie de la statul român, în niciun caz. Nu mă interesează statul român și ce-mi poate da el ca om de cultură. Că statul român oricum nu-mi poate da nimic. Din punct de vedere cultural, statul român este un stat impotent. Nu mai am așteptări, nu mai am speranțe.\n\n\nInvestigatoria: Nu sunteți primul scriitor cu care discut și care îmi spune că nu vrea nimic de la statul român. Întrebarea mea e de ce nu? Statul român cheltuie bani pentru cultură, deci trebuie tras la răspundere pentru felul deficitar în care face asta…\n\n\nPaul Gabor\n: Dar eu nu am ce așteptări să am de la statul român, pentru că văd cum se comportă statul român de când mă știu eu viu. Văd cum se comportă statul român cu privire la cultură. Nu-l interesează deloc cultura română și nici nu se ocupă. Are o gașcă acolo, la Ministerul Culturii, prin ICR-uri, prin MAE, prin ambasade și prin Departamentul Românilor de Pretutindeni! Își împart fonduri în „famiglie”, se știe acest lucru. Statul român e interesat de cultura de gașcă, nu de altceva!\n\n\nInvestigatoria: Și n-ar trebui să fie trași la răspundere?\n\n\nPaul Gabor\n: Cine să-i tragă la răspundere? Crezi că cei care scriu sau pierd nopțile compunând muzică, pictând sau sculptând, au timp ei să se certe cu politrucii ăștia. Ei abia au timp să bea un pahar cu apă. Și nu mă refer la mine, dar sunt oameni în România care abia au după ce să bea un pahar cu apă, scriu cărți, compun, dar n-au timp și chef și ficat să se certe cu nimeni. Și cine să-i tragă la răspundere pe ăștia, care nu fac altceva decât să te trateze cu spatele? Când le bați la ușă la Uniune, la Minister să-ți răspundă la o întrebare nici măcar nu se uită la tine, te scuipă în ochi. Și cum să se certe scriitorul român cu ăștia din ministere? Nu are fizic cum. E plin de lehamite. Că omul de cultură vrea să creeze, că de aia e om de cultură, nu are timp de ceartă, el se ceartă cu diavolii lui din cap și îi pune pe hârtie, nu are timp să se certe cu un agramat de la ICR. Nu te poți certa cu nimeni. Poți doar să ai, în limita timpului și nervilor tăi, să duci o muncă de persuasiune, să mai scrii din când în când, să mai fii vehement uneori, să-i mai dai un interviu lui Carmen Dumitrescu din când în când, dacă o mai interesează și pe ea sau pe alții, dar atât! Nu poți să te lupți zilnic cu ăștia. Și te termină nebăgându-te în seamă. Și eu îți pot face o listă cu oameni de cultură din România care nu sunt băgați în seamă, pentru că au fost, la un moment dat, vehemenți. Nu ai cu cine, ca să-ți fac un rezumat. Nu ai cu cine, asta este! Suntem periferici și o să murim periferici din punct de vedere cultural și, în mare măsură, e vina celor care ar trebui să ducă cultura noastră peste granițe. Dar ei au doar interesul să facă cultură de gașcă. Și cam atât.\n\n\nMaterial realizat de\n Carmen Dumitrescu\n, jurnalist \nInvestigatoria\n.\n\n\nInterviul a fost publicat în \nediția tipărită cu numărul 141 din ianuarie 2023 a ziarului Occidentul Românesc\n, cu acordul autorului și al publicației \nInvestigatoria\n.\n\n\nNota redacției:\n\n\nJurnalist de investigație, cu o activitate jurnalistică bogată. Mediafax, G4Media, Europa FM, Realitatea.net sunt doar câteva dintre publicațiile cu care a colaborat \nCarmen Dumitrescu\n de-a lungul vremii. A absolvit programul de cercetare și investigație „Edward R. Murrow” în Statele Unite ale Americii, în cadrul Poynter Institute din Florida. A fost premiată în cadrul Galei Superscrieri în anul 2019, obținând premiul din cadrul secțiunii „Presă Locală”. Premiată de Ambasada SUA în cadrul evenimentului „Romanian Women of Courage” în anul 2019. Carmen este și scriitor, având până în prezent cinci romane publicate, cea mai recentă apariție editorială a sa fiind cartea „Cei care nu mint”.",
        "author": null,
        "date": "2023-07-26T14:12:59+02:00",
        "category": "Articole",
        "url": "https://occidentul-romanesc.com/noi-traim-inca-in-glumele-lui-caragiale-dar-nu-in-umorul-de-clasa-al-lui-ci-in-umorul-de-birt/",
        "region": "Spania"
    },
    {
        "title": "Noi victime la început de an datorate violenței de gen",
        "content": "În contextul celor mai recente evenimente din Spania, în care mai multe femei au fost victimele violenței de gen, reprezentanții Ambasadei României la Madrid și ai Consulatului General al României la Madrid condamnă ferm orice formă de violență împotriva femeilor și reiterează angajamentul de a continua să sprijine autoritățile spaniole în eforturile de combatere a acestui fenomen.\n\n\nDacă vă confruntați cu o situație de violență în familie și aveți nevoie de consiliere, puteți suna, 24/7, la numărul de telefon \n016\n, la care persoanele interesate pot primi asistență inclusiv în limba română, ca urmare a demersurilor Ambasadei României în Spania. Apelurile la acest număr special nu vor apărea pe factură sau pe desfășurătorul convorbirilor și pot fi șterse din memoria telefonului.\n\n\nPentru informații detaliate privind drepturile victimelor violenței domestice, recomandăm consultarea ghidului pus la dispoziție de autoritățile spaniole: \nhttps://violenciagenero.igualdad.gob.es/…/guiaderechos\n…\n\n\nÎn caz de urgență, dacă sunteți victime ale violenței de gen, aveți la dispoziție numărul de telefon \n091\n la care puteți solicita intervenția imediată a forțelor de ordine.\n\n\nTotodată, vă reamintim că există și 𝐯𝐚𝐫𝐢𝐚𝐧𝐭𝐚 𝐢̂𝐧 𝐥𝐢𝐦𝐛𝐚 𝐫𝐨𝐦𝐚̂𝐧𝐚̆ 𝐚 𝐠𝐡𝐢𝐝𝐮𝐥𝐮𝐢 𝐩𝐞𝐧𝐭𝐫𝐮 𝐩𝐫𝐞𝐯𝐞𝐧𝐢𝐫𝐞𝐚 𝐯𝐢𝐨𝐥𝐞𝐧ț𝐞𝐢 𝐝𝐞 𝐠𝐞𝐧, realizat de UFAM, în colaborare cu misiunea diplomatică și oficiul consular de la Madrid \nhttps://www.policia.es/misce…/ufam/diptico_rumano_UFAM.pdf\n\n\n\n\nOricine este martor al unei agresiuni este rugat să sune imediat la \n112\n.\n\n\n\n\nEn el contexto de los recientes acontecimientos en España, donde varias mujeres han sido víctimas de violencia de género, los representantes de la Embajada de Rumanía en el Reino de España y del Consulado General en Madrid condenan enérgicamente todas las formas de violencia contra las mujeres y las niñas y reiteran su compromiso de seguir apoyando a las autoridades españolas en sus esfuerzos por combatir este fenómeno.\n\n\nSi te enfrentas a una situación de violencia doméstica y necesitas asesoramiento, puedes llamar, las 24 horas del día, al \n016\n. En este número de teléfono las personas interesadas pueden recibir asistencia también en rumano, gracias a los esfuerzos de la Embajada de Rumanía en España. Las llamadas a este número no aparecerán en la factura ni en el registro de llamadas y pueden borrarse de la memoria del teléfono.\n\n\nPara obtener información detallada sobre los derechos de las víctimas de la violencia doméstica, se recomienda consultar la guía facilitada por las autoridades españolas: \nhttps://violenciagenero.igualdad.gob.es/…/guiaderechos\n…\n\n\nEn caso de emergencia, si eres víctima de violencia de género tienes el teléfono \n091 \nen el que puedes solicitar la intervención inmediata de las fuerzas de seguridad.\n\n\nAsimismo, te recordamos que existe la versión en rumano de la guía para la prevención de la violencia de género, realizada por la UFAM en colaboración con la misión diplomática y la oficina consular en Madrid \nhttps://www.policia.es/misce…/ufam/diptico_rumano_UFAM.pdf\n\n\nSe pide a quien sea testigo de una agresión que llame al inmediatamente \n112\n.",
        "author": null,
        "date": "2023-01-11T11:41:45+02:00",
        "category": "Informații",
        "url": "https://occidentul-romanesc.com/noi-victime-la-inceput-de-an-datorate-violentei-de-gen/",
        "region": "Spania"
    },
    {
        "title": "Noua vârstă de pensionare în Spania: 66 de ani și 8 luni, aplicabilă din 1 ianuarie 2025",
        "content": "De la 1 ianuarie 2025, vârsta obișnuită de pensionare în Spania crește la 66 de ani și 8 luni. Totuși, lucrătorii care au acumulat cel puțin 38 de ani și 3 luni de contribuții pot opta pentru pensionarea la 65 de ani. Această modificare în vârsta de pensionare face parte din tranziția progresivă stabilită prin Legea 27/2011, adoptată pentru a asigura sustenabilitatea sistemului public de pensii în contextul creșterii speranței de viață și al impactului generației \nbaby boom.\n\n\nCreșterea progresivă a vârstei de pensionare\n\n\nPână în 2013, vârsta obișnuită de pensionare era de 65 de ani. Reformele au introdus o perioadă de tranziție care va culmina în 2027 cu stabilirea vârstei de pensionare la 67 de ani. Această tranziție permite lucrătorilor cu cariere lungi de contribuții să se pensioneze în continuare la 65 de ani, dacă îndeplinesc cerințele minime de contribuții.\n\n\nDetalii pentru anul 2025\n\n\nVârsta obișnuită de pensionare: \n66 de ani și 8 luni\n, cu un \nminim de 15 ani de contribuții\n pentru accesarea pensiei contributive.\n\n\nPensionarea la 65 de ani\n: Posibilă pentru cei cu cel puțin \n38 de ani și 3 luni de contribuții\n, o cerință crescută cu 3 luni față de 2024.\n\n\nPensionarea anticipată\n\n\nVoluntară:\n\n\nPosibilă la 64 de ani și 8 luni, cu cel puțin 35 de ani de contribuții.\n\n\nPosibilă la 63 de ani pentru cei cu cel puțin 38 de ani și 3 luni de contribuții.\n\n\nInvoluntară:\n\n\nPosibilă la 62 de ani și 8 luni, cu cel puțin 33 de ani de contribuții.\n\n\nPosibilă la 61 de ani pentru cei cu cel puțin 38 de ani și 3 luni de contribuții.\n\n\nLucrătorii care aleg să se pensioneze mai târziu de vârsta obișnuită pot beneficia de următoarele opțiuni:\n\n\n\n\nMajorare procentuală: 4% suplimentar la pensie pentru fiecare an complet de contribuții începând de la vârsta obișnuită de pensionare.\n\n\nPlata unică: O sumă între 5.000 și 12.000 de euro, în funcție de anii de contribuții.\n\n\nVariantă combinată: O parte din suma unică și o majorare lunară a pensiei.\n\n\n\n\nPentru a afla exact vârsta de pensionare și cuantumul estimativ al pensiei, Securitatea Socială pune la dispoziție \nun program de autocalcul accesibil pe site-ul oficial\n. Această platformă permite utilizatorilor să obțină informații personalizate pe baza anului nașterii și al anilor de contribuții.\n\n\nA consemnat: \nZoe Stoleru Martí\n\n\nInformații: seg-social.es",
        "author": null,
        "date": "2025-01-03T12:07:29+02:00",
        "category": "Spania",
        "url": "https://occidentul-romanesc.com/noua-varsta-de-pensionare-in-spania-66-de-ani-si-8-luni-aplicabila-din-1-ianuarie-2025/",
        "region": "Spania"
    },
    {
        "title": "Noul Ambasador al României în Spania a depus scrisorile de acreditare",
        "content": "Ambasada României în Regatul Spaniei\n anunță că, \nGeorge Gabriel Bologan\n, noul ambasador al României la Madrid, a depus astăzi, 1 aprilie, copiile scrisorilor de acreditare la Ministerul Afacerilor Externe al Uniunii Europene și Cooperării.\n\n\nCu acest prilej, ambasadorul României a subliniat relațiile privilegiate dintre \nRomânia\n și \nSpania\n, precum și dorința în vederea consolidării acestora în beneficiul ambelor popoare. De asemenea, șeful misiunii diplomatice a evidențiat rolul important al comunității românești din Spania apreciat de autoritățile spaniole, precum și contribuția acesteia la dezvoltarea societății gazdă.\n\n\nFoto: Ambasada României în Regatul Spaniei",
        "author": null,
        "date": "2022-04-01T20:06:43+02:00",
        "category": "Spania",
        "url": "https://occidentul-romanesc.com/noul-ambasador-al-romaniei-in-spania-a-depus-scrisorile-de-acreditare/",
        "region": "Spania"
    },
    {
        "title": "Noutăți privind acțiunea culturală „Gala Excelenței Românești”, ediția a patra, 2023-2024",
        "content": "Noutăți privind acțiunea culturală „Gala Excelenței Românești”, ediția a patra, 2023-2024\n\n\nOccidentul Românesc\n anunță modificări privind acțiunea culturală din toamna acestui an, eveniment care se va desfășura într-un cadru academic în \nInsulele Canare\n, onorând astfel moștenirea culturală a profesorului \nAlexandru Ciorănescu\n.\n\n\nÎn urma dificultăților financiare în relația cu \nDepartamentul Românilor de Pretutindeni\n, dificultăți întâmpinate în cadrul proiectului de finanțare aprobat pentru \nevenimentul de la Madrid din toamna anului 2022,\n obstacole în urma cărora Occidentul Românesc a suferit o pierdere financiară considerabilă, am realizat o revizuire completă a planului de desfășurare privind campania de excelență. În acest context, ediția a patra a campaniei se va desfășura într-un cadru independent dedicat omagierii profesorului Alexandru Ciorănescu, un eminent istoric și geograf român care și-a desfășurat activitatea în Insulele Canare între 1946 și 1999.\n\n\nProfesorul Ciorănescu, deși ignorat în România, a avut o contribuție semnificativă în domeniile istoriei literare, criticii literare, lexicografiei și etnologiei. Evenimentul, marca Occidentul Românesc, va omagia în prim-plan realizările și lucrările sale extinse.\n\n\nCampania de excelență\n a fost actualizată pentru a reflecta noul context și va culmina în a doua jumătate a lunii august cu publicarea ediției tipărite lunare numărul 160 a Occidentului Românesc. Aceasta va include detalii despre noutățile campaniei, nominalizările și numărul finaliștilor care vor fi premiați. Procesul de jurizare a fost lansat la 15 iunie și este asigurat de un grup de profesori universitari de prestigiu de origine română din SUA, Canada și Europa de Vest, precum și de către membri ai \nechipei redacționale a Occidentului Românesc\n.\n\n\nEvenimentul din toamnă va fi unul restrâns, având în vedere constrângerile financiare și va fi dedicat exclusiv memoriei profesorului Ciorănescu, fără implicări politice sau religioase.\n\n\nOccidentul Românesc își va desfășura acțiunea în mod independent și va promova în continuare imaginea pozitivă a României, contribuind astfel la impactul cultural, literar și educațional internațional pentru comunitatea românească din Occident (Europa de Vest, America de Nord, Australia, Noua Zeelandă și Japonia).\n\n\nPentru nelămuriri sau informații suplimentare ne puteți contacta la adresa oficială a redacției: \nredactia@occidentul-romanesc.com\n. Rugăm să evitați contactul prin platforma Facebook, Instagram etc!\n\n\nRedacția – Occidentul Românesc",
        "author": null,
        "date": "2024-08-08T21:18:51+02:00",
        "category": "Cultură",
        "url": "https://occidentul-romanesc.com/noutati-privind-actiunea-culturala-gala-excelentei-romanesti-editia-a-patra-2023-2024/",
        "region": "Spania"
    },
    {
        "title": "„Nu uita că ești român!” – Un eveniment cultural în Comunitatea Valenciană, Spania",
        "content": "Duminică, 26 mai 2024\n, în localitatea Puerto de Sagunto, a avut loc prima ediție a \nFestivalului de cântece și obiceiuri „Nu uita că ești român!”\n. Sub binecuvântarea Preasfințitului Părinte Episcop Timotei, Episcopia Ortodoxă Română a Spaniei și Portugaliei a reușit să aducă împreună nouă din cele 10 parohii ale Protopopiatului de Castellón, transformând o după-amiază obișnuită într-un adevărat festin cultural și emoțional.\n\n\nÎntr-o lume în care globalizarea și modernitatea tind să estompeze identitățile naționale, acest festival a reprezentat un prilej rar și prețios de a reafirma valorile tradiționale românești, de a celebra cultura noastră bogată și diversă. Participanții, îmbrăcați în costume populare autentice, au adus un omagiu trecutului nostru, dar și un mesaj puternic pentru viitor: \nidentitatea românească este vie și merită să fie păstrată și transmisă generațiilor următoare.\n\n\nDeschiderea festivalului cu intonarea imnurilor României și Spaniei a fost un moment de mare simbolism, amintind de legătura strânsă dintre cele două țări și de comunitatea puternică de români din Spania. Cuvintele Părintelui Protoiereu Aurelian Stoica, care a subliniat importanța unității și părtășiei, au rezonat profund în inimile celor prezenți. Acest eveniment nu a fost doar o sărbătoare a tradițiilor, ci și o reafirmare a identității și solidarității românești într-o țară de adopție.\n\n\nFestivalul a fost o paradă a talentului și creativității. Grupuri de dansatori, soliști vocali și instrumentaliști au prezentat un spectacol variat, cuprinzând hore, dansuri populare și momente de virtuozitate la nai, orgă, clarinet și ceteră. Fiecare parohie a adus ceva unic, reflectând diversitatea etno-geografică a României. Această diversitate, prezentată într-un context de unitate și respect reciproc, a fost poate cea mai valoroasă lecție a festivalului.\n\n\n\n\nAudiența, cuprinsă de entuziasm și emoție, a participat activ, cântând și dansând alături de artiști. Această interacțiune a transformat festivalul într-o veritabilă trăire folclorică autentică, un colț de Românie în inima Spaniei. Evenimentul a demonstrat că tradițiile noastre nu sunt relicve ale trecutului, ci surse vii de bucurie și identitate.\n\n\nÎn cuvântul său de încheiere, Părintele Protoiereu Aurelian a mulțumit tuturor celor implicați și a invitat participanții la o agapă, oferind un moment de comuniune și degustare de mâncăruri românești. Această încheiere, marcată de ospitalitate și bunătate, a subliniat încă o dată valorile care ne definesc ca națiune.\n\n\nFestivalul „Nu uita că ești român!”\n a fost mai mult decât un simplu eveniment cultural; a fost un manifest al identității românești în diaspora. A arătat că, indiferent de locul în care ne aflăm, spiritul românesc poate fi păstrat viu și vibrant. Într-o lume aflată în continuă schimbare, asemenea inițiative sunt esențiale pentru a ne aminti cine suntem și de unde venim.\n\n\n\n\nAcest festival ne-a reamintit tuturor că tradițiile noastre sunt o parte esențială a identității noastre și că avem datoria de a le păstra și de a le transmite mai departe. În final, nu putem decât să așteptăm cu nerăbdare edițiile viitoare, convinși fiind că \n„Nu uita că ești român!”\n va deveni un reper cultural de referință pentru românii din diaspora.\n\n\nA consemnat: Occidentul Românesc\n\n\nInformații și foto: Pr. Dr. Vasile Pop\n (Consilier eparhial, Sectorul Învățământ teologic și activități cu tinerii)",
        "author": null,
        "date": "2024-05-31T17:11:03+02:00",
        "category": "Cultură",
        "url": "https://occidentul-romanesc.com/nu-uita-ca-esti-roman-un-eveniment-cultural-in-comunitatea-valenciana-spania/",
        "region": "Spania"
    },
    {
        "title": "„Nu uita că ești român”, spectacol în Alcalá de Henares, care va marca Ziua Națională a României",
        "content": "Sâmbătă, 3 decembrie, începând cu orele 18:00, în Sala Pabellon Municipal Demetrio Lozano (Av. Virgen del Val 63, Alcalá de Henares), se va desfășura un spectacol de muzică populară  organizat de către Asociația de Femei Rază de Soare, care va marca \nZiua Națională\n a \nRomâniei\n.\n\n\nÎn cadrul spectacolului va participa îndrăgitul și cunoscutul interpret de muzică populară românească, \nAurel Tămaș\n, împreună cu \nOrchestra Băndașii\n, \nCorul Corona al Jandarmeriei Brașov\n și \nFormația Melodic\n din Făgăraș.\n\n\n𝐈𝐧𝐭𝐫𝐚𝐫𝐞𝐚 𝐞𝐬𝐭𝐞 𝐥𝐢𝐛𝐞𝐫𝐚̆!\n\n\nInterpret de seamă al cântecului popular ardelenesc, \nAurel Tămaș\n este artist, un om al muzicii populare și al muzicii ușoare care umple sălile de concerte și aduce bucurie și voie bună în inimile românilor de pe toate meridianele lumii. Născut într-o familie tradițional ardelenească în Borșa, județul Cluj, interpretul se mândrește cu numeroase premii la Festivaluri Internaționale.\n\n\nSpectacolul, care poartă titlul \n„Nu uita că ești român”\n, urmărește să îi determine pe conaționalii din Spania să se simtă mai aproape de România, de patria mamă, de cultura și valorilor noastre istorice.\n\n\nEvenimentul va fi moderat de renumitul umorist ardelean \nSorin Tănase\n.\n\n\n„Nu uita că ești român” este un eveniment organizat de către Asociația de Femei Rază de Soare, sub înaltul patronaj al Ambasadei României în Regatul Spaniei, în parteneriat cu Primăria orașului Alcalá de Henares.",
        "author": null,
        "date": "2022-12-02T09:42:11+02:00",
        "category": "Cultură",
        "url": "https://occidentul-romanesc.com/nu-uita-ca-esti-roman/",
        "region": "Spania"
    },
    {
        "title": "O carte de condoleanţe în memoria Regelui Mihai I, deschisă la Consulatul României la Castellón de la Plana",
        "content": "În urma trecerii la cele veșnice a Majestății Sale Regele Mihai I, Guvernul României a aprobat, în ședința de miercuri, 6 decembrie 2017, Hotărârea privind declararea a trei zile de doliu național, respectiv 14, 15 și 16 decembrie 2017.\n\nConsulatul României la Castellón de la Plana va deschide o carte de condoleanțe.\n\nPersoanele care doresc să semneze în cartea de condoleanțe o vor putea face în zilele de 14, 15 și 16 decembrie 2017, între orele 10:00 și 16:00, la sediul oficiului consular, situat în Avenida Valencia nr. 144, 12006 Castellón de la Plana.\n\n\nTras el fallecimiento de Su Majestad El Rey Miguel I, el Gobierno de Rumania aprobó, en la reunión celebrada el miércoles, 6 de diciembre de 2017, la Decisión sobre la declaración de tres días de luto nacional, respectivamente el 14, 15 y 16 de diciembre de 2017.\n\nEl Consulado de Rumania en Castellón de la Plana abrirá un libro de condolencias.\n\nLas personas que desean firmar en el libro de condolencias podrán presentarse los días 14, 15 y 16 de diciembre de 2017, de 10:00 a 16:00 horas, en la sede de la oficina consular, sita en Avda. Valencia 144, 12006 Castellón de la Plana.",
        "author": null,
        "date": "2017-12-08T16:49:54+02:00",
        "category": "Spania",
        "url": "https://occidentul-romanesc.com/o-carte-de-condoleante-in-memoria-regelui-mihai-i-deschisa-la-consulatul-romaniei-la-castellon-de-la-plana/",
        "region": "Spania"
    },
    {
        "title": "Koldo Echebarria: „O educație de primă clasă este unul dintre pilonii unei societăți mai bune”",
        "content": "Bursele Esade Business & Law School: Oportunitate pentru studenții români de a-și începe cariera la una dintre universitățile de top din Europa\n\n\nÎn urma acordului dintre \nConsulatul Onorific al României în Insulele Baleare\n și \nESADE\n (Esade Barcelona Pedralbes Campus), \nFundația ESADE\n va acorda burse de studiu destinate studenților români merituoși din România și din străinătate. În acest context, studenții români au o șansă unică de a-și începe cariera la Esade Business & Law School din Barcelona, una dintre cele mai bune universități din Europa.\n\n\nCa parte a angajamentului său față de talent și diversitate, instituția academică spaniolă oferă o gamă tot mai largă de burse pentru a răspunde diferitelor tipuri de nevoi și a semnat recent un acord cu Consulatul Onorific al României în Insulele Baleare pentru a promova această oportunitate în rândul studenților din România (care locuiesc în România sau în străinătate).\n\n\nDatorită programului de burse Esade, potențialii candidați cu rezultate academice remarcabile nu ar trebui să fie reținuți de situația lor financiară sau dacă locuiesc în străinătate și au nevoie de ajutor financiar pentru a locui și a studia în Barcelona.\n\n\nPrintre diferitele \nsoluții de ajutor financiar oferite de Esade\n, studenții pot aplica pentru burse de talent bazate pe nevoi, care acoperă între 100% și 60% din taxele de școlarizare pe întreaga durată a programelor de studii în cadrul instituției, în funcție de situația lor financiară și de performanțele academice.\n\n\nPentru a aplica pentru această bursă, studenții trebuie să aibă un dosar academic remarcabil și să demonstreze nevoia lor financiară. Instituția oferă, de asemenea, burse de cazare pentru a acoperi 50% sau 100% din costurile de cazare. Studenții pot aplica dacă locuiesc în afara provinciei Barcelona, dacă au un parcurs academic excelent și dacă pot demonstra că au nevoie de finanțare. În plus, Esade poate oferi burse de trai pentru a acoperi cheltuielile lunare, inclusiv cheltuielile de transport și cheltuielile generale legate de studiul la Esade.\n\n\nPentru a aplica pentru o bursă, candidații trebuie să completeze mai întâi procesul de aplicare pentru programele de licență alese. Atât \ninstrucțiunile privind modul de aplicare\n, cât și \nformularul de cerere\n pot fi descărcate de pe site-ul Esade. În cazul în care studenții primesc ulterior o bursă, aceasta va fi valabilă pe toată durata programelor de licență.\n\n\nDespre Esade Business & Școala de Drept\n\n\nFondată în 1958, Esade este o instituție academică globală cu campusuri în Barcelona și Madrid și o prezență în întreaga lume, datorită acordurilor de colaborare cu 185 de universități și școli de afaceri. În fiecare an, peste 11.000 de studenți participă la cursuri organizate de trei unități academice: Esade Business School, Esade Law School și Executive Education. Esade Alumni, o asociație formată din peste 67.000 de absolvenți Esade, întreține o rețea internațională de 72 de filiale internaționale. Absolvenții Esade reprezintă 147 de naționalități și sunt prezenți în peste 100 de țări. Perspectiva internațională a Esade a permis școlii să obțină poziții de top în principalele clasamente internaționale ale școlilor de afaceri, \ninclusiv în cele publicate de Financial Times, QS, Bloomberg Businessweek și América Economía. \n\n\nwww.esade.edu\n\n\nEsade Communication\n\n\nPablo Sanguinetti\n\n\nTel.: (+34) 91 252 6840 / Cell : (+34) 665 156 177\n\n\nE-mail: \nesadenews@esade.edu",
        "author": null,
        "date": "2022-05-21T09:47:13+02:00",
        "category": "Spania",
        "url": "https://occidentul-romanesc.com/o-educatie-de-prima-clasa-este-unul-dintre-pilonii-unei-societati-mai-bune/",
        "region": "Spania"
    },
    {
        "title": "O experiență memorabilă pentru elevii români din Spania în Tabăra ARC din România",
        "content": "În perioada \n21-28 august 2023\n, un grup entuziast format din \n22 de elevi\n de la Școala de sfârșit de săptămână a \nAsociației ACORAMAR\n și de la \nCursul LCCR \ndin \nSan Pedro del Pinatar\n, \nMurcia\n, \nPilar de la Horadada\n și \nAlicante\n, au pășit pe meleagurile românești pentru a participa la \nTabăra ARC, Seria 8\n, din frumoasa localitate \nSângeorz-Băi\n, județul Bistrița-Năsăud.\n\n\nÎnsoțiți de profesoara \nIonela Dojană\n și câțiva părinți însoțitori, acești copii curajoși au trăit o săptămână plină de aventură și învățare în \nRomânia\n. Ei au avut ocazia să descopere bogăția culturală și istorică a țării noastre prin intermediul excursiilor organizate la importante obiective turistice, printre care \nMuzeul Memorial George Coșbuc\n, \nCasa Memorială Liviu Rebreanu\n, \nCasa Portului Popular Virginia Linul\n, \nComplexul Muzeal Bistrița\n, \nLacul Colibița\n, \nCascada Cormaia\n, \nPasul Tihuța\n și \nMănăstirea Piatra Fântânele\n.\n\n\nTabăra a oferit, de asemenea, o gamă variată de activități educative și distractive pentru elevi, inclusiv ateliere de \nLimba Română\n, \nIstorie\n, \nGeografie\n, \nArte\n, \nDesen\n, \nTeatru\n, \nMuzică\n și \nDans\n, precum și momente de spiritualitate și creație. În această atmosferă prietenoasă și captivantă, copiii au avut oportunitatea să își dezvolte abilitățile, să își îmbogățească cunoștințele și să creeze amintiri de neprețuit.\n\n\nPrin intermediul acestui program de învățare și integrare culturală, elevii au avut șansa de a se apropia de România, de a cunoaște locurile și tradițiile ei și de a întări legăturile dintre diaspora românească și țara de origine.\n\n\nTaberele ARC, organizate de către \nDepartamentul pentru Românii de Pretutindeni\n în colaborare cu Ministerul Familiei, Tineretului și Egalității de Șanse și Ministerul Sportului au fost concepute cu scopul de a aduce împreună elevi români din diverse colțuri ale lumii pentru a împărtăși experiențe și a construi punți de comunicare și înțelegere.\n\n\nAceastă experiență a rămas cu siguranță în sufletele și mințile elevilor români din Spania. Prin astfel de inițiative, ne reafirmăm angajamentul pentru promovarea culturii, educației și cooperării internaționale.\n\n\nAsociația ACORAMAR: \n„Mulțumim, România! Mulțumim, Departamentul pentru Românii de Pretutindeni, organizatorul Taberelor ARC!”\n\n\nA consemnat: \nOccidentul Românesc\n\n\nInformații și fotografii: \nAsociația ACORAMAR\n,\n San Pedro del Pinatar\n, (Murcia)",
        "author": null,
        "date": "2023-08-29T21:54:51+02:00",
        "category": "Cultură",
        "url": "https://occidentul-romanesc.com/o-experienta-memorabila-pentru-elevii-romani-din-spania-in-tabara-arc-din-romania/",
        "region": "Spania"
    },
    {
        "title": "O nouă emisiune la Radio Românul pe probleme de muncă și sociale",
        "content": "Luni, 14 noiembrie 2022, începând cu ora 10:00, \nCristina Florea\n, atașatul pe probleme de muncă și sociale din cadrul \nAmbasadei României la Madrid\n și consulul \nBogdan Chiș\n vor fi în direct la \nRadio Românul\n și vor răspunde întrebărilor privind:\n\n\n\n\ncertificatul de viață, pentru că ne aflăm în perioada din an când acest document trebuie transmis către Casa de Pensii din România de către pensionarii care au reședința în Spania și primesc o pensie de la statul român;\n\n\nservicii consulare.\n\n\n\n\nPersoanele interesate pot să transmită întrebări pe pagina de Facebook a misiunii diplomatice: \nhttps://www.facebook.com/ambasada.madrid/posts/pfbid033E8fpdxJWS9AJyMErw4PKQka\n\n\nComunicat și foto: Ambasadei României în Regatul Spaniei",
        "author": null,
        "date": "2022-11-13T21:14:15+02:00",
        "category": "Diaspora",
        "url": "https://occidentul-romanesc.com/o-noua-emisiune-la-radio-romanul-pe-probleme-de-munca-si-sociale/",
        "region": "Spania"
    },
    {
        "title": "O nouă majoritate în Catalonia: contrastul dintre discursul lui Illa și ridicolul lui Puigdemont reflectă viitorul și trecutul politicii catalane",
        "content": "Alegerile recente din Parlamentul Cataloniei au marcat un moment istoric, prin numirea socialistului \nSalvador Illa\n, în vârstă de 58 de ani, în funcția de președinte al Guvernului Cataloniei. Alegerea acestuia reprezintă un punct de cotitură semnificativ în politica regională, punând capăt diviziunilor politice între susținătorii și opozanții secesiunii de Spania, diviziuni care au definit scena politică catalană în ultimul deceniu.\n\n\nÎn ciuda încercărilor organizate de Junts per Catalunya pentru a reînvia agitația secesionistă printr-un spectacol mediatic dedicat fostului președinte Carles Puigdemont, esența zilei de ieri se regăsește în Parlament, unde s-a constituit o nouă majoritate politică de stânga și catalană. Discursul lui Illa a reflectat o politică bazată pe reconciliere, dialog și moderație, contrastând cu stilul polarizant care a dominat politica catalană în ultimii ani.\n\n\nIlla, cel de-al doisprezecelea președinte modern al Guvernului catalan, s-a poziționat în „a treia mare transformare” a autoguvernării catalane, evocând recuperarea instituției republicane sub Josep Tarradellas și reformele președinților socialiști Pasqual Maragall și José Montilla. Deși nu l-a menționat pe Puigdemont, Illa a subliniat importanța aplicării rapide și eficiente a legii amnistiei și a reafirmat poziția Cataloniei ca națiune în cadrul unei Spanii plurinaționale și a unei Europe federale.\n\n\nNoul președinte a pus accent pe protejarea limbii catalane și a prioritizat politici sociale și investiții în domenii esențiale, cum ar fi sănătatea, educația, transporturile și locuințele. Aceste inițiative subliniază angajamentul său de a dezvolta o guvernare centrată pe bunăstarea cetățenilor.\n\n\nÎn ciuda opoziției puternice venite din partea Junts, CUP și Partidul Popular, Illa s-a angajat să mențină dialogul deschis cu toate partidele, exceptând însă formațiunile extremiste Vox și Aliança Catalana, pe care le-a exclus în mod explicit din orice negociere politică.\n\n\nEforturile lui Puigdemont de a distrage atenția de la investirea lui Illa au culminat cu un nou episod de ridicol, întrucât încercarea sa de a se întoarce în Parlament s-a soldat cu un eșec. Deși a fost așteptat de câteva mii de susținători, fostul lider nu a reușit să participe la sesiunea parlamentară, lăsând în urmă doar confuzie și speculații.\n\n\nNumirea lui Salvador Illa ca președinte al Guvernului catalan simbolizează sfârșitul unei ere marcate de diviziuni și instabilitate în Catalonia și deschide calea pentru o nouă etapă de dialog și guvernare responsabilă.\n\n\nA consemnat: Mircea Fluieraș – Occidentul Românesc\n\n\nSursă informații și foto: El País",
        "author": null,
        "date": "2024-08-24T09:46:48+02:00",
        "category": "Politică",
        "url": "https://occidentul-romanesc.com/o-noua-majoritate-in-catalonia-contrastul-dintre-discursul-lui-illa-si-ridicolul-lui-puigdemont-reflecta-viitorul-si-trecutul-politicii-catalane/",
        "region": "Spania"
    },
    {
        "title": "Oana Ursache, doctor în filologie la Universitatea din Granada, a fost numită secretar de stat al DRP",
        "content": "Prim-ministrul României, Florin Cîțu, a numit-o ieri, 16 februarie, pe Oana Ursache, în funcția de secretar de stat al Departamentului pentru Românii de Pretutindeni, se precizează într-un comunicat.\n\n\nOana Ursache\n este doctor în filologie și lector de limba română la Universitatea din Granada. A mai fost lector la Universitatea din Alicante și este titulară a cursului de Literatură comparată la Facultatea de Litere a Universității „Ștefan cel Mare” din Suceava. Este licențiată în limba și literatura română, spaniolă și engleză și are un master în Comunicare și relații publice.\n\n\nStabilită în Spania de 12 ani, Oana Ursache a promovat limba și cultura română, organizând congrese, simpozioane și seminarii academice, în colaborare cu universități din străinătate și din țară, dar și festivaluri, seri de poezie, dezbateri, lansări de carte, ateliere de traduceri. Între acestea, Noaptea poetelor din România, Festivalul Culturii Române și Festivalul Copilăriei – “România ca teren de joacă”, acesta din urmă fiind organizat alături de Ambasadele României din Spania și Portugalia, cu sprijinul Institutului Cultural Român din Madrid.\n\n\nÎn prezent, Oana Ursache reprezintă diaspora, ca membru în cadrul Biroului Național PLUS.\n\n\nPe perioada mandatului, Oana Ursache va avea atribuții privind coordonarea directă și exclusivă a Departamentului, inițierea și avizarea proiectelor de acte normative în domeniul de activitate al DRP, răspunzând în același timp de acțiunile compartimentelor din subordine, pe care le aprobă direct sau le prezintă spre aprobare Secretariatului General al Guvernului.\n\n\nFoto: Facebook",
        "author": null,
        "date": "2021-02-17T20:04:51+02:00",
        "category": "România",
        "url": "https://occidentul-romanesc.com/oana-ursache-numita-secretar-de-stat-al-drp/",
        "region": "Spania"
    },
    {
        "title": "Obiecte interzise în coletele internaționale: Ce nu pot trimite românii în (din) străinătate prin poștă sau curier",
        "content": "Expedierea coletelor internaționale implică respectarea unor reglementări stricte, impuse atât de legislația națională, cât și de regulamentele internaționale. De la măsuri de securitate până la protejarea ecosistemelor, anumite obiecte nu pot fi trimise în afara țării, iar consecințele încălcării acestor reguli pot fi costisitoare și riscante.\n\n\nDe ce sunt interzise anumite obiecte în transportul internațional?\n\nNormele internaționale de securitate urmăresc să prevină orice risc ce ar putea afecta siguranța zborurilor, sănătatea publică și protecția mediului. În plus, fiecare țară are reguli proprii de import, ce pot interzice anumite produse pentru a proteja ecosistemele locale de dăunători, boli sau specii invazive. De exemplu, multe state interzic importul de plante, produse alimentare perisabile sau substanțe chimice periculoase. Aceste măsuri sunt esențiale pentru siguranța națională și pentru prevenirea răspândirii agenților patogeni și a substanțelor dăunătoare.\n\n\nLista principalelor obiecte interzise în coletele internaționale\n\nIată o listă a principalelor categorii de obiecte care nu pot fi trimise prin poștă sau curier către destinații internaționale:\n\n\nProduse alimentare perisabile:\n Fructele, legumele, lactatele și carnea sunt interzise, deoarece se pot deteriora în timpul transportului și pot aduce riscuri pentru sănătatea publică în țara de destinație.\n\n\nLichide și substanțe inflamabile:\n Lichidele, substanțele inflamabile (precum alcoolul sau substanțele chimice periculoase) sunt interzise din motive de securitate. Acestea pot constitui un pericol de explozie sau pot afecta alte colete în caz de scurgeri.\n\n\nMateriale periculoase:\n Explozibilii, muniția, artificiile și substanțele radioactive sunt categoric interzise. Acestea sunt considerate pericole majore și pot duce la sancțiuni severe.\n\n\nProduse pe bază de tutun sau alcool:\n Deși unele țări permit trimiterea unor cantități mici, altele interzic complet expedierea acestor produse.\n\n\nAnimale vii sau moarte și alte organisme:\n Transportul de animale vii (pești, păsări, insecte, reptile) și organisme moarte este interzis din motive sanitare și pentru protejarea ecosistemelor din țara de destinație.\n\n\nBunuri de valoare:\n Metale și pietre prețioase, inclusiv lingouri de aur sau argint, sunt interzise pentru a reduce riscul de furt sau pierdere.\n\n\nDroguri și substanțe interzise:\n Drogurile și substanțele psihotrope sau etnobotanice sunt strict interzise în transportul internațional, încălcarea acestor reguli fiind aspru pedepsită.\n\n\nObiecte care pun în pericol sănătatea:\n Bateriile electrolitice, substanțele corozive, precum mercurul sau oxidantii chimici, reprezintă un pericol pentru angajații din industria curieratului și pentru siguranța zborurilor.\n\n\nMonede și valută:\n Monedele, bancnotele și alte forme de valută nu sunt acceptate în coletele internaționale, fiind considerate riscante și susceptibile de pierdere sau furt.\n\n\nProcedura de verificare a coletelor\n\nCompaniile de curierat au implementat măsuri stricte pentru verificarea coletelor, inclusiv scanarea conținutului într-un depozit securizat. Această scanare este realizată pentru a identifica obiectele interzise, iar coletele care conțin astfel de obiecte sunt returnate expeditorului. În unele cazuri, expeditorul poate fi nevoit să suporte costurile de retur.\n\n\nConsecințele încălcării regulamentului\n\nExpedierea de obiecte interzise poate atrage sancțiuni severe, inclusiv confiscarea coletului, amenzi substanțiale și, în unele cazuri, retragerea dreptului de a expedia colete internaționale. De asemenea, companiile de curierat pot suspenda serviciile pentru clienții care încalcă aceste reguli în mod repetat.\n\n\nRecomandări pentru expeditori\n\nÎnainte de a trimite un colet internațional, recomandările includ:\n\n\nConsultarea listei de obiecte interzise, oferită de compania de expediere.\n\nVerificarea legislației țării de destinație, pentru a evita surprizele.\n\nContactarea serviciului de asistență al firmei de curierat pentru informații detaliate.\n\n\nRespectarea reglementărilor privind obiectele interzise în coletele internaționale este crucială pentru a asigura un transport sigur și fără incidente. Fiind atent la regulile și restricțiile în vigoare, orice expeditor poate evita problemele și întârzierile, asigurându-se că bunurile sale ajung în siguranță la destinație.\n\n\nA consemnat: Zoe Stoleru Martí – Occidentul Românesc\n\n\nInformații și foto: ABC",
        "author": null,
        "date": "2024-11-11T10:37:49+02:00",
        "category": "Informații",
        "url": "https://occidentul-romanesc.com/obiecte-interzise-in-coletele-internationale-ce-nu-pot-trimite-romanii-in-din-strainatate-prin-posta-sau-curier/",
        "region": "Spania"
    },
    {
        "title": "Obținerea certificatului de competență lingvistică a limbii române",
        "content": "Institutul Cultural Român din Madrid organizează în perioada 30 – 31 ianuarie 2023 o nouă sesiune de examene pentru obținerea certificatului ALTE de competență lingvistică în limba română.\n\n\nLocație: sediul Institutului Cultural Român din Madrid (Plaza del Cordón 1, bajo dcha., 28005, Madrid)\n\nOra: 10:00 (ora Spaniei)\n\nPreț: 100 euro\n\n\nNiveluri:\n\n\n– A1, A2, B1, B2 (conform CECRL) pentru aceste niveluri se eliberează un certificat internațional ALTE\n\n\n– C1, C2 (conform CECRL) pentru aceste niveluri se eliberează un certificat eliberat de consorțiul UBB / ICR, recunoscut de toate universitățile și instituțiile de învățământ.\n\n\nToate probele vor avea loc în ziua menționată în formular, la ora 10:00 sau 13:30 (proba scrisă). Proba orală va avea loc după finalizarea probei scrise.\n\n\nData limită pentru formalizarea înscrierii: joi, 26 ianurie 2023\n\n\nALTE a stabilit un cadru comun de standarde care acoperă întregul proces de evaluare lingvistică și se aplică examenelor în orice limbă, pentru a asigura calitatea testelor tuturor membrilor ALTE.\n\n\nDacă doriți să susțineți examenele ALTE organizate de ICR Madrid, vă rugăm să completați următorul formular de înregistrare corespunzător nivelului pentru care doriți să susțineți examenul, disponibil la : \nRoExam – Examene în limba română – UBB Cluj\n sau \nInscriere examen C2 – 31 ianuarie 2023 – ICR Madrid – RoExam\n\n\nPentru mai multe informații despre examenele ALTE consultați : Home (ubbcluj.ro)\n\n\nConsorțiul UBB-ICR (Universitatea Babeș-Bolyai din Cluj-Napoca și Institutul Cultural Român) a primit statutul de membru cu drepturi depline în cadrul Adunării Generale anuale a ALTE (Asociația Examinatorilor Limbilor din Europa) din 21.09. 2017, fiind astfel primul și singurul reprezentant al limbii române în cadrul ALTE, cea mai prestigioasă Asociație Profesională în domeniul evaluării limbilor străine.Testele evaluează abilitățile orale și scrise, receptive și productive, incluzând și elemente de comunicare (gramatică și vocabular).\n\n\nComunicat și foto: ICR Madrid",
        "author": null,
        "date": "2023-01-04T22:21:05+02:00",
        "category": "Informații",
        "url": "https://occidentul-romanesc.com/obtinerea-certificatului-de-competenta-lingvistica/",
        "region": "Spania"
    },
    {
        "title": "Obținerea naționalității spaniole prin reședință sau prin opțiune",
        "content": "Din ce în ce mai mulți cetățeni români solicită naționalitatea spaniolă, motivați de faptul că nu se mai întorc în România, ori doresc să obțină un loc de muncă ca funcționar în statul de adopție, unde una dintre condiții este deținerea naționalității spaniole.\n\n\nȘi faptul că nu mai au proprietăți în România și nici nu mai au un posibil domiciliu la care să fie luați în spațiu la reînnoirea cărții de identitate, duc la alegerea acestei soluții. Pe de altă parte, copiii născuți în Spania cu părinți cetățeni români au dreptul la dublă naționalitate până la vârsta de 18 (optsprezece ani), când vor trebui să aleagă cu ce naționalitate vor rămâne, însă în majoritatea cazurilor se preferă cea spaniolă, având în vedere posibilitățile pe care le au în câmpul educației (acces la burse internaționale) sau în câmpul muncii.\n\n\nAșadar, conform datelor publicate de Institutul Național de Statistică din Spania, aproape 1.700 (o mie șapte sute) cetățeni români au obținut naționalitatea spaniolă în anul 2019, 990 (nouă sute nouăzeci) cetățeni români au obținut naționalitatea spaniolă în anul 2018, 700 (șapte sute) cetățeni români au obținut naționalitatea spaniolă în anul 2017. La aceste date trebuie menționat faptul că s-au avut în vedere dosarele acceptate, dosare care cu excepția anului 2019, au fost prezentate cu mult timp înainte, iar în ultimii doi ani cerererile de naționalitate au crescut considerabil, dosarele fiind încă în curs, nefiind încă soluționate și luate în considerare la statistica menționată.\n\n\nTocmai pentru că continuă să fie un subiect de actualitate și încă apar multe întrebări pe această temă, voi expune în acest articol condițiile de bază pentru solicitarea naționalității, metode de a grăbi rezolvarea dosarului și ultimele noutăți în materie.\n\n\nCe condiţii trebuie îndeplinite pentru a obţine naționalitatea spaniolă prin reședință? \nNaţionalitatea spaniolă prin reședință poate fi solicitată de orice persoană care a avut reşedinţa continuată şi neîntreruptă pe teritoriul Spaniei, pe o perioadă de 10 (zece) ani în cazul general și de un an în cazul în care cetățeanul român este căsătorit cu un cetățean spaniol sau dacă este vorba despre un minor născut pe teritoriul Spaniei. Acest termen trebuie îndeplinit la depunerea solicitării de naţionalitate. Şederea legală se referă la dreptul de reședință (cu Certificat de reședință și număr de \nNIE – \nsupranumit și \nhoja verde\n), iar șederea neîntreruptă se referă la a nu fi părăsit teritoriul Spaniei pe perioade mai mari de 6 (șase) luni în cazul general sau 3 (trei) luni în cazul special.\n\n\nDocumentele necesare pentru cazul general pot fi consultate pe pagina Ministerului de Justiție, de menționat fiind că nu se mai cer veniturile persoanei solicitante, aşadar indiferent de veniturile obţinute, se poate solicita naţionalitatea spaniolă, iar taxa de naționalitate a crescut anul acesta și în momentul de faţă este de 103,02 euro.\n\n\nÎn ceea ce privește examenele, una dintre condiții este promovarea a două examene organizate de Institutul Cervantes: examenul de limbă spaniolă nivel A2 (DELE) care în momentul de față are un cost de 130 euro şi examenul de cunoştinţe constituţionale şi socioculturale (CCSE) care are un cost de 85 euro. Este posibilă scutirea de la susținerea examenelor în cazul în care solicitantul a finalizat studiile Educaţiei Secundare Obligatorii (\nESO\n), Bacalaureat sau studii similare pe teritoriul Spaniei. În această excepție nu se acceptă omologarea studiilor finalizate pe teritoriul altui stat.\n\n\nCondițiile speciale apar cazurile în care timpul de reședință solicitat este de un an, timpul de reședință solicitat este de un an, adică în cazul cetățenilor români căsătoriți cu cetățeni spanioli, unde va fi necesară prezentarea unui Certificat de luare în spațiu de la evidența populației (\nempadronamiento\n) colectiv și istoric, de unde să rezulte că soții au conviețuit în ultimul an, iar la minorii născuți pe teritoriul Spaniei, este necesar acordul ambilor părinţi, însă există situaţii unde părinţii sunt divorţaţi, unde nu se cunoaşte domiciliul unuia dintre părinţi sau unul dintre părinţi nu doreşte solicitarea naţionalităţii, cazuri în care se poate solicita intervenția judecătorului pentru a decide dacă părintele care dorește obținerea naționalității pentru minor, o poate face fără a conta cu acordul celuilalt părinte. În cazurile în care unul dintre părinți deține autoritatea părintească exclusivă, va putea solicita unilateral naționalitatea minorului.\n\n\nCe condiţii trebuie îndeplinite pentru a obţine naționalitatea spaniolă prin opțiune? \nAceastă cale de obținere a naționalității spaniole este mai puțin cunoscută și se referă strict la copiii minori și majori până la vârsta de 20 (douăzeci) de ani ai cetățenilor români care au obținut naționalitatea spaniolă pe timpul cât copiii erau minori și foarte important: au fost declarați în solicitarea de naționalitate a părintelui. Așadar, dacă părintele a solicitat și obținut naționalitatea spaniolă când copilul avea de exemplu 16 (șaisprezece) și a fost declarat ca atare în cererea de naționalitate a părintelui, minorul va putea până la vârsta de 20 (douăzeci) de ani să solicite naționalitatea spaniolă prin opțiune.\n\n\nMarele avantaj la acest tip de naționalitate este faptul că nu se achită nicio taxă, costurile fiind zero, iar dosarul poate fi depus personal la Registrul Civil din localitatea de reședință.\n\n\nCum ne asigurăm că dosarul de naționalitate va fi rezolvat într-un timp rezonabil? \nDeși există posibilitatea depunerii dosarului electronic sau la registru și personal, recomandăm depunerea dosarului prin avocat pentru a evita întârzierile ce pot fi cauzate de depunerea incorectă sau incompletă a documentelor, având în vedere mai ales criteriile și cerințele Ministerului care pot suferi modificări ori solicitările uneori nejustificate pe care Ministerul le poate efectua, care necesită un răspuns rapid și în cunoașterea legii, pentru a nu întârzia rezolvarea dosarului.\n\n\nPe de altă parte, biroul nostru are încheiată o Convenție cu Ilustrul Colegiu de Avocați din Madrid, soluționarea dosarelor prezentate prin această metodă fiind cea mai rapidă în momentul de față. Din experiența biroului nostru, dosarele de naționalitate au fost rezolvate inclusiv în două săptămâni (în anul 2019, în cursul Planului de rezolvare rapidă a Ministerului), până la un an și câteva luni, toate dosarele prezentate de biroul nostru fiind rezolvate favorabil.\n\n\nAutor: Avocat Ioana Bratuleanu (Madrid) – Colaborator voluntar la Occidentul Românesc\n\n\nAvocat ICAM specializat în Drept internațional\n\n\nTelefon 0034.642.308.360\n\n\nWeb: \nwww.brilawabogados.es\n\n\nWeb: www.abogadonacionalidadmadrid.es\n\n\nE-mail: secretaria@brilawabogados.es\n\n\nArticol publicat în \nediția lunii februarie 2021\n, rubrica Juridic, pagina 07.",
        "author": null,
        "date": "2022-08-25T11:11:07+02:00",
        "category": "Articole",
        "url": "https://occidentul-romanesc.com/obtinerea-nationalitatii-spaniole-prin-resedinta-sau-prin-optiune/",
        "region": "Spania"
    },
    {
        "title": "Occidentul Românesc anunță retragerea a două premii acordate în cadrul evenimentului desfășurat la Calpe în 2018",
        "content": "El Occidente Rumano\n, organizația dedicată sprijinirii comunității românești din Peninsula Iberică, anunță retragerea a două premii acordate la evenimentul\n „Noi Susținem Excelența!”\n, Ediția a II-a, desfășurat în \n2018 în Calpe\n, provincia Alicante, în urma descoperirii unor acțiuni care au adus prejudicii imaginii organizației și implicit, publicației \nOccidentul Românesc\n.\n\n\nhttps://occidentul-romanesc.com/calpe-capitala-excelentei-romanesti/\n\n\nDoi premiați, doamna \nLarisa Axinia\n și domnul \nLaurențiu Calomfirescu\n, care au fost onorați cu premii în 2018, au fost implicați în comportamente care contravin valorilor și standardelor promovate de Occidentul Românesc. În lumina informațiilor recente și a faptelor constatate, organizația El Occidente Rumano a luat decizia fermă de a retrage aceste distincții, subliniind că acțiunile lor au adus prejudicii de imagine organizației și publicației Occidentul Românesc.\n\n\nEl Occidente Rumano, prin Occidentul Românesc, rămâne ferm ancorată în susținerea excelenței și promovarea valorilor pozitive în comunitatea românească din afara granițelor României. Retragerea premiilor este o măsură regretabilă, însă necesară, pentru a asigura integritatea și coerența principiilor noastre.\n\n\nOrganizația își exprimă continuarea angajamentului de a recunoaște și promova contribuțiile pozitive ale membrilor comunității românești și reafirmă importanța respectării standardelor etice și morale în toate acțiunile și comportamentele.",
        "author": null,
        "date": "2024-04-28T20:49:09+02:00",
        "category": "Cultură",
        "url": "https://occidentul-romanesc.com/occidentul-romanesc-anunta-retragerea-a-doua-premii-acordate-in-cadrul-evenimentului-desfasurat-la-calpe-in-2018/",
        "region": "Spania"
    },
    {
        "title": "Octombrie – O lună plină de evenimente culturale și educaționale în comunitatea românească din Regiunea Murcia și Provincia Alicante",
        "content": "Luna octombrie a fost cu adevărat una plină de evenimente memorabile pentru comunitatea românească din regiunea Murcia și provincia Alicante din Comunitatea Valencia. Atât elevii Școlii de sfârșit de săptămână, cât și membrii organizației ACORAMAR au avut ocazia de a participa la numeroase activități culturale, educative și distractive, iar totul a fost posibil datorită eforturilor \nAsociației ACORAMAR din San Pedro del Pinatar\n.\n\n\nÎn fiecare sâmbătă, elevii au avut privilegiul de a lua parte la ore de Limba și literatura română, Istorie, Geografie, Cultură, Civilizație, Abilități practice, Desen și Muzică, sub îndrumarea dedicată a doamnei profesoare L.C.C.R., Ionela Dojană. De asemenea, copiii au avut șansa să exploreze arta prin orele de desen și pictură conduse de doamna Maria Banut și să învețe dansuri populare românești sub îndrumarea doamnei Mariana Badea. Toate aceste activități s-au desfășurat cu pasiune și entuziasm la sediul Asociației ACORAMAR din San Pedro del Pinatar.\n\n\nUn moment deosebit a fost în data de 6 octombrie 2023, când organizația a onoarea să primească în comunitatea românească actorii Teatrului Coquette din București. Olga Delia Mateescu, Ruxandra Bălașu, Ioan Andrei Ionescu, Alexandru Făiniși, Constantin Andrei – Ionescu au adus pe scena Casei de Cultură din localitate, basmul „Tinerețe fără bătrânețe și viață fără de moarte” de Petre Ispirescu, într-un mod care a fermecat publicul numeros, format din copii, părinți și bunici. Acest proiect a fost realizat cu sprijinul Departamentului Pentru Românii de Pretutindeni.\n\n\nÎn continuare, în data de 16 octombrie, comunitatea românească s-a simțit „Acasă” prin intermediul poveștilor românești prezentate în cadrul „Festivalului copiilor de pretutindeni”, organizat de Fundația ABRACADABRA, cu sprijinul Departamentului Pentru Românii de Pretutindeni, în colaborare cu Asociația ACORAMAR, Primăria din San Pedro del Pinatar, Asociația „Acercate a Rumania” din Torrevieja, Asociația San Nicolas de Elx, Parohia Acoperământul Maicii Domnului din Elche, și Ulpia Traiana din Benidorm. Actorii, Marian Râlea, Verzescu Alexandru, Doriana Memet, Cătălin Grigoraș, Florin Eugen Pârvu, Vlad Laurențiu, au creat o atmosferă magică în Biblioteca – Casa de Cultură din San Pedro del Pinatar, în fața a peste 180 de spectatori captivați de poveștile românești.\n\n\nLuna s-a încheiat într-o notă de bucurie și distracție, cu o excursie la Oceanografic Valencia, unde copii, părinți și bunici au avut ocazia să exploreze minunata lume a viețuitoarelor marine.\n\n\nLa cele două spectacole, au fost prezente oficialități importante, printre care Consulul Onorific al României în Murcia, domnul José David Pérez Pérez, doamna avocat Veronica Ene din Murcia, doamna Mariana Badea, jurist și traducător, domnul Marius-Liviu Dojană, și doamna profesoară L.C.C.R., Ionela Dojană, coordonatorul activităților.\n\n\nToate aceste proiecte au fost posibile datorită sprijinului Departamentului Pentru Românii de Pretutindeni, al Consulatului României din Almeria și al Asociației ACORAMAR. Aceste evenimente au adus România și poveștile sale mai aproape de inimile copiilor români din regiune, reînviind spiritul de copil și amintind de valorile și tradițiile frumoase. Toți cei implicați în aceste evenimente merită mulțumiri pentru eforturile lor de a aduce comunitatea românească din regiunea Murcia și provincia Alicante mai aproape.\n\n\nDespre Asociația ACORAMAR din San Pedro del Pinatar\n\n\nAsociația ACORAMAR este o organizație culturală și educațională dedicată promovării culturii și valorilor românești în regiunea Murcia și provincia Alicante (Comunitatea Valencia). Misiunea organizației este de a crea un mediu propice pentru comunitatea românească din zonă, oferind activități educative, culturale și de divertisment, și să consolideze legăturile între românii din această regiune.",
        "author": null,
        "date": "2023-11-02T17:31:37+02:00",
        "category": "Cultură",
        "url": "https://occidentul-romanesc.com/octombrie-o-luna-plina-de-evenimente-culturale-si-educationale-in-comunitatea-romaneasca-din-regiunea-murcia-si-provincia-alicante/",
        "region": "Spania"
    },
    {
        "title": "Oile din Palencia pornesc într-o călătorie istorică spre Madrid, urmând vechile căi de comunicație",
        "content": "În fiecare an, un eveniment plin de semnificație istorică are loc în Spania, pe măsură ce o turmă impresionantă de oi și capre, însoțite de ciobani și câini, începe călătoria din Palencia către Madrid. Această tradiție, care amintește de vechile timpuri, îi aduce pe păstori și animale pe „drumul” care trece prin Puerta del Sol și centrul capitalei. Această călătorie nu este doar un act simbolic, ci și o oportunitate de a celebra istoria și patrimoniul Spaniei.\n\n\nOile merinos, care au fost un secret de stat timp de secole, au jucat un rol crucial în economia țării și a imperiului. Căile de comunicație precum căile \npecuare\n pentru animale, drumurile și potecile au servit ca autostrăzi pentru această bogăție națională. În fiecare an, organizația non-profit Transhumanța și Natura organizează acest eveniment pentru a aduce în prim-plan istoria bogată.\n\n\nÎn plus față de aspectul istoric, acest eveniment subliniază importanța continuă a creșterii animalelor pentru familiile din interiorul Spaniei, care luptă să nu fie uitate sau depopulate. Produse tradiționale precum brânza, carnea de miel și lâna naturală sunt revalorizate, iar eforturile de prevenire a incendiilor prin defrișare au adus speranță pentru sectorul ovin și caprin.\n\n\nTurma va parcurge aproximativ 30 de zile pentru a ajunge la porțile Madridului, trecând mai întâi prin localitățile din Sierra de Guadarrama și zona metropolitană de vest, pentru a face o intrare spectaculoasă în capitală.\n\n\nÎntr-o epocă în care prețurile carburanților sunt ridicate, unii crescători de animale văd din nou în \ntranshumanță\n o modalitate economică și ecologică de a-și muta turmele, evitând costurile de transport în camioane.\n\n\nDe-a lungul acestei călătorii, oile vor aduna semințe cu lâna lor, contribuind la dispersia biodiversității și la furnizarea unui „serviciu de ecosistem” prețios. Jesús „Suso” Garzón, un reputat naturalist spaniol estimează că de la începutul recuperării acestei mișcări tradiționale, au fost diseminate peste 188 miliarde de semințe în peisajele Spaniei și au fost produse peste 84.000 de tone de îngrășăminte pentru a hrăni câmpurile.\n\n\nCu toate provocările moderne, în Comunitatea Madridului există încă 4.000 de kilometri de \ncăi pecuare\n, un patrimoniu natural valoros care, cu toate constrângerile actuale, permite turmelor să ajungă la Puerta del Sol în fiecare an.\n\n\nSursă informații și foto: Telemadrid",
        "author": null,
        "date": "2023-09-20T23:03:19+02:00",
        "category": "Spania",
        "url": "https://occidentul-romanesc.com/oile-din-palencia-pornesc-intr-o-calatorie-istorica-spre-madrid-urmand-vechile-cai-de-comunicatie/",
        "region": "Spania"
    },
    {
        "title": "Omagiu lui Nicu Covaci, titanul rock-ului românesc",
        "content": "Vineri, 2 august 2024, România a pierdut una dintre cele mai strălucitoare stele ale muzicii rock: \nNicu Covaci\n. Legendarul solist al formației \nPhoenix\n, artist de excepție și vizionar al rock-ului românesc, a lăsat în urma sa o moștenire muzicală de neegalat, plină de pasiune, emoție și autenticitate. De la debutul său în anii ’60 și până la ultimele sale apariții, Covaci a fost un simbol al spiritului și al creativității românești, influențând și inspirând generații întregi de muzicieni și fani.\n\n\nNăscut în Timișoara, Nicu Covaci a fost întotdeauna un inovator în domeniul muzical, îmbinând elemente de rock progresiv și folk cu muzica tradițională românească, creând un sunet unic care a redefinit scena muzicală din România. Formația Phoenix, sub conducerea sa, a devenit cunoscută nu doar în țară, ci și peste hotare, câștigând recunoaștere internațională și admiratori devotați.\n\n\nTimpul a trecut, dar muzica sa a rămas un refugiu și o sursă de inspirație pentru mulți. Dincolo de succesele comerciale și de aplauzele publicului, Covaci a fost mereu un simbol al curajului și al perseverenței, un artist care a îndrăznit să își exprime viziunea într-o lume adesea nemiloasă cu cei care nu se conformează normelor.\n\n\nÎntr-o notă emoționantă Gabriela Căluțiu Sonnenberg a marcat pentru Occidentul Românesc în 2016, importanța lui \nNicu Covaci\n nu doar ca artist, ci și ca om de cultură și lider spiritual. În cuvintele ei, reflectând asupra\n Galei Excelenței din 2016\n, eveniment organizat de Occidentul Românesc în Spania, Gabriela Sonnenberg și-a exprimat admirația pentru Nicu Covaci și pentru contribuția sa extraordinară la cultura românească.\n\n\nÎn cadrul acelei gale, \nNicu Covaci\n a susținut un minirecital, acompaniat de doi colaboratori, interpretând piese nemuritoare precum \n„Strunga”\n, \n„În umbra marelui URS”\n și \n„Mugur de fluier”\n. Momentele au fost extrem de vibrante, readucând în memoria celor prezenți vremurile când \nPhoenix\n era unul dintre puținele licăriri de speranță într-o țară ferecată de regimul comunist. Gabriela Sonnenberg a rememorat: \n„Au fost momente extrem de vibrante, care ne-au amintit de istoria mai recentă, de tinerețea pe care mulți dintre noi au petrecut-o într-o țară ferecată, în care muzica acestor băieți curajoși a fost una dintre puținele licăriri de speranță pe care le mai aveam, noi cei care … \n«\nîmpușcam în lună»\n, cum bine ne-a mai (în)cântat odată solistul.”\n\n\nCovaci a lăsat în urma sa o moștenire impresionantă, atât prin muzica sa, cât și prin spiritul său unic. La fel cum la concertul din 1977, susținut în mijlocul unei păduri de salcâmi din Munții Apuseni, natura a răspuns acordurilor muzicale printr-o înflorire miraculoasă, tot astfel, migdalii Spaniei înfloresc acum, amintindu-ne că frumusețea este peste tot, câtă vreme nu strivim puritatea din noi.\n\n\nNicu Covaci\n va rămâne pentru totdeauna în amintirea noastră, ca un titan al muzicii românești, un adevărat erou cultural care a transformat sunetele în speranță și rezistență. Fie ca amintirea sa să fie veșnică și inspirația pe care ne-a lăsat-o să continue să ne ghideze pașii spre libertate și creativitate. \nRest in peace, Nicu Covaci!\n\n\nArticol omagial și fotografii: Occidentul Românesc",
        "author": null,
        "date": "2024-08-08T20:47:32+02:00",
        "category": "Articole",
        "url": "https://occidentul-romanesc.com/omagiu-lui-nicu-covaci-titanul-rock-ului-romanesc/",
        "region": "Spania"
    },
    {
        "title": "Operațiune de salvare a victimelor exploatării sexuale în Spania",
        "content": "Operațiune de salvare a victimelor exploatării sexuale în Spania\n\n\nColaborare reușită cu Poliția din România\n \n\n\n·\n        \nOperațiunea este încadrată în contextul echipei comune de investigație (ECI) între \nSpania\n și \nRomânia\n și a fost coordonată de \nEuropol\n sub îndrumările \nEurojust\n.\n \n\n\n·\n        \nStructura supunea femeile la bătăi brutale și umilințe. Dacă nu reușeau să obțină banii pe care le cereau, li se rădea capul și le obligau să doarmă pe jos sau le expuneau goale pe balcon în timpul iernii.\n \n\n\n·\n        \nMembrii organizației cumpărau proprietăți imobiliare și vehicule de lux pentru a spăla banii obținuți din exploatarea victimelor lor.\n \n\n\nLa finalul anului 2023, Poliția Națională din Spania, în colaborare cu agenții poliției din România, a desfășurat o operațiune impresionantă pentru eliberarea a 14 victime ale exploatării sexuale, care au fost supuse agresiunilor și umilirilor de către o organizație criminală. Nouă persoane implicate în această rețea infracțională au fost arestate în Valencia, punând capăt unei perioade de suferință și teroare pentru femeile implicate.\n\n\nOperațiunea a fost posibilă datorită eforturilor comune ale Poliției Naționale din Spania și a agenților poliției din România, în cadrul echipei comune de investigație (ECI). Aceasta a fost coordonată sub îndrumările Europol și Eurojust, demonstrând eficacitatea cooperării internaționale în lupta împotriva criminalității transnaționale.\n\n\nOrganizația criminală responsabilă se dovedea a fi extrem de brutală, expunând femeile la bătăi crude și umilințe. Victimele erau supuse la condiții abuzive, iar lipsa obținerii sumei de bani solicitate ducea la pedepse extrem de severe, precum raderea capului sau expunerea la temperaturi scăzute. Banii obținuți din exploatarea acestor femei erau folosiți pentru achiziționarea de proprietăți imobiliare și vehicule de lux, într-un efort de a spăla sursa ilegală a acestor fonduri.\n\n\nPotrivit anchetatorilor, începând cu anul 2016 și până în prezent, persoanele în cauză ar fi întreprins demersuri infracționale, pentru recrutarea, transportarea, transferarea și adăpostirea, prin constrângere și inducerea în vederea determinării/obligării acestora la practicarea prostituției, pe teritoriul altor state din Vestul Europei.\n\n\nFemeile exploatate în beneficiul persoanelor cercetate, ar fi fost racolate din România, prin metoda \n„lover boy”\n (promisiunea luării în căsătorie și întemeierii unor familii), profitând de starea lor vădită de vulnerabilitate (relații anterioare eșuate, mediu familial dezorganizat, lipsa educației etc.), iar ulterior ar fi fost determinate/obligate să întrețină relații sexuale contra cost în beneficiul material al persoanelor care le-ar fi exploatat.\n\n\nInvestigația s-a finalizat cu eliberarea a 14 victime ale exploatării sexuale în Spania, două dintre ele în localitatea Alzira din Valencia, și cu arestarea a nouă persoane – opt în Alzira și una în Valencia -, dintre care trei au fost închise, pentru infracțiuni de trafic de ființe umane în scopuri de exploatare sexuală și căsătorie forțată, legate de prostituție, apartenență la o organizație criminală, amenințări și furt.\n\n\nAceastă acțiune reprezintă o realizare semnificativă în lupta împotriva traficului de persoane în scopuri de exploatare sexuală. Este esențial să se continue eforturile de combatere a acestui fenomen la nivel internațional, iar cetățenii sunt încurajați să colaboreze cu autoritățile spaniole prin intermediul liniei telefonice \n900 10 50 90\n și a adresa de e-mail \ntrata@policia.es\n asigurând astfel un mediu sigur pentru victimele acestui gen de infracțiuni.\n\n\nSursa informații și foto: \nhttps://www.interior.gob.es/opencms/es/inicio/\n\n\nDespre Metoda „lover boy”\n\n\nMetoda „lover boy”\n reprezintă o tactică utilizată în cadrul traficului de persoane și proxenetismului, în special în contextul exploatării sexuale. Această metodă implică construirea unui angajament aparent romantic sau sentimental între traficant și potențiala victimă, cu scopul de a o manipula și de a o determina să intre în activități sexuale sau să devină victimă a altor forme de exploatare.\n\n\nProcesul începe adesea cu traficantul care se prezintă ca un partener romantic interesat de victimă, oferindu-i atenție, afecțiune și promițând o relație serioasă sau căsătorie. Traficantul poate utiliza diverse tehnici manipulative, inclusiv flatarea, inducerea în eroare sau constrângerea emoțională, pentru a obține încrederea și controlul asupra victimei.\n\n\nOdată ce traficantul câștigă încrederea și afecțiunea victimei, acesta începe să o exploateze, adesea prin constrângere sau amenințări, pentru a o implica în practici sexuale sau alte activități ilegale. Victima, fiind deja legată emoțional de traficant, mai poate fi predispusă să se supună cerințelor acestuia.\n\n\nPrin metoda „lover boy” se exploatează nevoile emoționale și vulnerabilitățile potențialelor victime, profitând de dorința lor de iubire și apartenență. Această tactică este folosită în mod frecvent în recrutarea victimelor pentru industria sexului, dar poate fi aplicată și în alte forme de exploatare, cum ar fi muncă forțată sau sclavie.\n\n\nCombaterea metodei „lover boy” implică conștientizarea publicului cu privire la această tactică și educația privind semnele de avertizare ale unei relații abuzive, precum și întărirea legislației pentru combaterea traficului de persoane și protejarea victimelor.",
        "author": null,
        "date": "2024-01-15T11:24:52+02:00",
        "category": "Diaspora",
        "url": "https://occidentul-romanesc.com/operatiune-de-salvare-a-victimelor-exploatarii-sexuale-in-spania/",
        "region": "Spania"
    },
    {
        "title": "Optimismul din spatele realității Gabrielei Căluțiu-Sonneberg",
        "content": "Viorel Ploeșteanu: Prefață la Vine seninul II\n\n\nPe scriitoarea \nGabriela Căluțiu-Sonneberg\n o cunosc demult, încă de la începuturile revistei \nItaca Dublin\n, unde este redactor și scrie cu regularitate, dar și din lectura articolelor sau prozelor scurte apărute în alte publicații culturale din diaspora românească sau din cărțile ei. Am avut chiar bucuria să primesc, cu autograf, cărți anterioare, cum sunt Bolero, Metoda pătrățelelor sau Vine seninul, volumul I, așa că lectura volumului al doilea din Vine seninul, oferit cu generozitate spre publicare editurii noastre, nu a făcut decât să-mi confirme ceea ce știam deja, anume că Gabriela este o scriitoare care stăpânește cu prisosință procedeele literare și, grație culturii bine consolidate, poate să surprindă și să redea credibil subiecte de mare actualitate într-un mod care să atragă cititorul și să-l convingă că are în față o carte care merită să stea pe raftul bibliotecii sale și să fie recitită oricând cu aceeași plăcere.\n\n\nOptimismul din literatura Gabrielei Căluțiu-Sonneberg, deși proza sa este o descătușare a scrierii realiste, sau tocmai din această cauză ajută cititorul să-și limpezească gândurile și să vadă sau să aprecieze binele, lumina, liniștea în pofida contrariului lor, care ni se arată cu claritate, însă numai ca o treaptă pe care trebuie să te urci pentru a vedea dincolo. \n\n\nDincolo de orice, fie un obstacol, o limită, o știre falsă sau propria neputință. Gabriela Căluțiu-Sonneberg, fără a părea că ne dă lecții, ne arată, prin crochiurile incluse în acest volum, cu o subtilă nonșalanță de atent observator și priceput narator, cum să interpretăm pozitiv lucrurile și evenimentele din jurul nostru. Oralitatea scriiturii este secretul marilor romancieri, a prozatorilor, în general, iar Gabriela Căluțiu-Sonneberg stăpânește cu deplină siguranță acest procedeu literar, care poate părea atât de simplu, dar este atât de greu de folosit în convingerea cititorului! \n\n\nGabriela Căluțiu-Sonneberg are abilitatea de a risipi ape învolburate ce par de netrecut, apropiind prin ceea ce scrie malurile dintre oameni, făcând punți din cuvinte alese cu grijă și folosite întru apropierea oamenilor, în aducerea la suprafață a ceea ce este bun în fiecare.\n\n\nLirismul nu este atributul forte în scrierea Gabrielei Căluțiu-Sonneberg, deși omul din spatele scriitorului este unul extrem de sensibil. Poate că, dacă ar fi scris poezie, altfel ar fi stat lucrurile, însă Gabriela Căluțiu-Sonneberg a ales proza și știe să se distanțeze de sentimentalisme exacerbate, deși în spatele fiecărei fraze se ghicește delicatețea omului bun.\n\n\nLa fiecare dintre povestirile Gabrielei Căluțiu-Sonneberg, indiferent de tema aleasă, vei simți la un moment dat în timpul lecturii, sau chiar după ce ai terminat-o, o fulgurație filosofică ascunsă în spatele cuvintelor și relevată brusc, nu de vreo concluzie a autoarei, ci de rezonanța ideilor care au găsit ecou în mintea și în sufletul tău.\n\n\nPentru că Gabriela Căluțiu-Sonneberg este un om european, care trăiește mai mult sau mai puțin în trei țări diferite și poveștile sale acoperă subiecte universale, ceea ce vom găsi în acest volum ne va dezvălui un imbold, poate ascuns al autoarei de a privi ansamblul acestor crochiuri ca pe un exercițiu identitar, nu neapărat ca apartenență la o națiune, pentru că umanitatea, sau cel puțin Europa, are alte repere acum, ci, mai degrabă, ca poziționare a omului față de viață, de ceilalți oameni și de timpul în care trăiește. Desigur, într-un fel sau altul, povestirile converg în jurul nașterii și timpului de formare al scriitoarei, România și, îndeosebi, locurile natale din zona Sibiului.\n\n\nEfemeritatea individului nu pare să aibă o pondere de luat în seamă, mai ales că, în dihotomia viață-moarte sau bine-rău, omul este personajul central, iar toată construcția acestui volum se axează pe timpul prezent, de aceea cititorul este atras cu toată ființa în observațiile Gabrielei, pentru că se va regăsi în majoritatea situațiilor, implicat sau ca simplu observator. Misterul din interiorul ființei umane nu este văzut de autoare ca o mirare, mirarea filosofică, ci numai ca un spațiu de explorat și exploatat, și asta face aici, ne servește, indirect, folosindu-se de situații cotidiene, mostre de noi, de oamenii de lângă ea.\n\n\nAutor consacrat, Gabriela Căluțiu-Sonneberg are deja un teritoriu bine definit în literatura română, pe care, cu fiecare volum, poate că nu îl lărgește, însă cu siguranță îl îmbogățește prin noi ornamentații stilistice, adăugate pe un schelet bine definit. Poate că literatura Gabrielei Căluțiu-Sonneberg este mai degrabă un copac tânăr și puternic, care an de an ne surprinde cu o coroană mai bogată, mai spectaculoasă și mai demnă de atenția cititorului. Copacul acesta este o Sagrada Familia a Gabrielei, iar fiecare dintre noi este un ornament care o îmbogățește prin lectură.",
        "author": null,
        "date": "2022-05-28T20:12:33+02:00",
        "category": "Cultură",
        "url": "https://occidentul-romanesc.com/optimismul-din-spatele-realitatii-gabrielei-calutiu-sonneberg/",
        "region": "Spania"
    },
    {
        "title": "„Orice popor are de învăţat de la oricare alt popor, dar fiecare trebuie să-şi păstreze identitatea”",
        "content": "Interviu cu domnul\n Academician matematician Gheorghe Păun\n, în exclusivitate pentru ziarul Occidentul Românesc, Spania.\n\n\nCa fiu de plugari valahi, ajuns erudit de prestigiu, ați fi putut ilustra oricând celebrul vis american al realizării de la zero. Sunteți inclus de ISI în categoria  „highly cited researcher”, iar respectul cu care sunteți întâmpinat peste tot prin lume este remarcabil. Cu toate acestea, rămâneți ancorat în pământul României. De unde vă vine fascinația pentru orașul natal și convingerea că nicăieri altundeva nu puteți funcționa mai amplu?\n \n\n\nCred că lucrurile sunt mai simple şi, în acelaşi timp, mai complicate. În primul rând, plugar-plugar, dar tatăl meu avea cărţi în casă, le citea la lumina lămpii cu gaz, pentru că electricitatea încă nu ajunsese prin sat. Şi picta icoane tatăl meu. Măcar pentru asta pot spune că nu am plecat chiar de la zero. E foarte adevărat însă că nu cred că am auzit termenul „academician” până prin liceu… Apoi, nu e vorba despre „funcţionarea” mea profesională sau socială, cel puţin prima este mult favorizată de „peregrinajul” prin lume, prin universităţi şi centre de cercetare, ci de existenţa mea \nîn sine\n, ca să spun aşa. De aceea nu am plecat niciodată \ndefinitiv\n din România, de aceea am revenit după pensionare la Curtea de Argeş, aproape, dar nu chiar în Cicăneşti, comuna în care m-am născut, cea înconjurată de păduri, „cu ieşire numai spre sud” (autocitat), mitologică aşadar pentru mine. Sunt născut pe Argeş în Sus, în România de la Argeş, ca să folosesc sintagme celebre. Argeşean, deci român; român, deci european; european, deci cetăţean al planetei. Am călătorit mult, lună de lună timp de un sfert de secol, după 1990, desigur, dar, îmi dau seama acum, totdeauna m-am simţit un fiu de plugari, cum spuneţi, plecat \ncu treburi prin lume\n, „niciodată în căutarea unui loc de casă” (alt autocitat). Asta sunt, un țăran planetar… ajuns \nhighly cited researcher\n pentru că nu am putut altfel… „Dacă stăm, se îngroaşă sângele”, aşa se spune la Cicăneşti…\n\n\n\n\nSunteți cunoscut drept întemeietorul calculului membranar, bazat pe constatarea că fiecare celulă vie este de fapt un computer la scară microscopică. Inversând logica, oare va putea computerul să devină mai „uman” cândva? Cum va influența inteligența artificială evoluția omenirii și până unde credeți că se va ajunge cu interconectarea dintre real și virtual, dintre om și mașină (evident, pornim de la premisa că planeta mai are, totuși, un viitor)? \n\n\nGingaşă întrebare, riscant poate fi un răspuns tranşant. Planeta are un viitor, nu ştiu dacă şi civilizaţia umană, în forma în care evoluează, în ritmul în care-şi consumă propria planetă. Sunt optimist din fire, dar îngrijorat. Inteligenţa artificială, un nume preţios pentru maşinile şi programele care procesează informaţie, tot mai multe şi mai performante – deci mai influente – ne-a schimbat deja viaţa şi ne va influenţa şi mai mult. Am intrat, se spune, în cea de a patra revoluţie tehnico-ştiinţifică, bazată pe conectivitate, inteligență artificială, \ncloud/sky computing\n, internetul lucrurilor. Chiar dacă, spunea Moisil, „calculatoarele nu vor învăţa niciodată să zâmbească”, nu la modul uman, ele vor simula multe, inclusiv zâmbetul, ne vor întrece în multe, ne vor face probleme. Nu se vor autonomiza de la sine, dar le facem noi să fie tot mai autonome, să evolueze, să \nînveţe \npână ce nu vom mai şti ce anume programe mai execută. Mă tem de programele produse de programe. Iar conectaţi suntem de acum, vom fi şi mai mult. Dar adevăratul pericol nu vine de la calculatoare, ci de la cei care le pot folosi în scopuri malefice. Iar în asta oamenii sunt mult mai inventivi decât calculatoarele…\n\n\nCa matematician, informatician și om de cultură, membru titular al Academiei Române și membru al Uniunii Scriitorilor, activați în mai multe domenii aparent neînrudite. Cum se împacă rigoarea științei cu sensibilitatea omului de litere?\n\n\nNu există deloc o contradicție între umanioare și științe exacte, ca să folosesc o distincţie clasică. Inspiraţie, criterii estetice, bucurie există şi în ştiinţe, poate chiar mai mult în matematică, iertat fiindu-mi „patriotismul local”, decât în alte domenii, la fel cum studiu, rigoare, o „gramatică” specifică există în orice ramură a culturii. Sigur, performanţa cere specializare, în toate profesiile şi preocupările deopotrivă, dar, dacă există timp, dorinţă şi ceva noroc, se pot face, mai mult sau mai puţin cu succes, multe lucruri „neînrudite” – iar exemple sunt încurajator de multe, chiar privind perechea matematică-litere.\n\n\nUnii spun că nimic din ce este românesc nu vă este străin (citat din M. Golescu). În revista Curtea de la Argeș, pe care ați înființat-o în anul 2010, rezervați lună de lună spațiu comunităților de români din afara granițelor și aveți o pagină cu texte eminesciene frapant de actuale și astăzi. Care este motivul acestei mândrii naționale echilibrate și al susținerii continue a sentimentului de unitate de neam? \n\n\nMă voi întoarce iar la a-mi invoca originile, ba chiar voi adăuga citatului dinainte o frază care-mi face mare plăcere, iertare de aparentă nemodestie, spusă de un alt senior al jurnalismului românesc, Ion Andreiţă, care, parafrazând sintagma „român absolut” (Petre Ţuţea despre Eminescu – evident, păstrăm cu smerenia cuvenită proporţiile), îmi punea în sarcină titlul de „argeşean absolut”. Revista era principalul său argument. O revistă argeşeano-românească-planetară, prin intenție cel puţin, oricât ar părea de ambiţios. Şi, pentru că am cunoscut români de pe toate meridianele, cu mulţi alţii am intrat mai întâi în dialog pe internet, abia apoi ne-am întâlnit, revista poate fi numită a românilor de pretutindeni (deşi, sintagma de pe urmă nu prea-mi place). A celor din ţinuturile din jur, „grăniţuite” de istoria mereu cinică şi brutală, ca şi a celor din lume, din Noua Zeelandă până în Canada. Cred că am avut colaborări la revistă din peste douăzeci de ţări – frecvent din Canada, Spania, Franţa, Germania, Suedia. Sunt multe de spus, nu e loc pentru toate. Revista e nenegociabil unionistă – dar lucrând pentru \nunirea în cuget şi simţiri\n, mai trainică şi mai importantă decât unirile administrative (o rubrică a revistei este intitulată „Podul de reviste”, iniţiativă mai largă, iniţiată încă din 2011, împreună cu mult regretatul Nicolae Dabija şi cu revista sa \nLiteratura şi arta\n, de la Chişinău), pentru \nnevoia de românism\n (o vreme, rubrică explicită), pentru tradiţie, limbă, Eminescu. Toate acestea ne definesc şi ne unesc, ne dau personalitate, suflet, identitate, pot constitui un \nproiect de ţară.\n Toate acestea sunt uneori numite \nnaţionalism\n, cu menţiunea că am propus mai demult o distincţie: la fel cum există un colesterol bun şi unul rău, iar primul trebuie promovat, al doilea inhibat, la fel există un naţionalism bun, constructiv, şi unul rău. A nega acest lucru este o eroare (obscur interesată), o diversiune chiar.\n\n\nMereu ați fost partizanul ideii că „a face” îl învinge pe  „a spune”. Ați „făcut”  peste 50 de cărți de specialitate și de literatură și peste 500 de articole științifice sub semnătură proprie. Se poate spune că scrisul vă împlinește?\n \n\n\nDin nou, lucrurile sunt simple: am din naştere gena ludică, din educaţie aplecarea spre „a face \nmy best\n” (scuze pentru barbarism, dar nu găsesc un bun înlocuitor), dintotdeauna noroc de contexte mobilizatoare, în primul rând, de prieteni şi colaboratori de mare clasă. Am preluat de undeva deosebirea dintre \na munci\n şi \na lucra\n, mi s-a potrivit foarte bine, subînţelegându-se că o activitate care se poate face „în joc” (mai riguros, ca să nu se înţeleagă greşit: cu recompensa intrinsecă, în activitatea însăşi, nu la final, ca un salariu) este mult mai eficientă, aduce bucurie, devine mod de a fi, nu oboseşte. Nimic deosebit, aşadar (plus că multe articole sunt scrise în colaborare, am, cred, în jur de 150 de coautori, mult peste media din matematică).\n\n\nCine vă cunoaște vă descrie drept om providențial, mereu cu zâmbetul pe buze, blând, dar ferm. Există vreun subiect care vă poate face să vă pierdeți calmul?\n\n\nNu ştiu cum mă percep cei din jur, mă tem însă că mulţi pleacă de la prejudecata că un matematician trebuie să fie mai mereu încruntat, puţin aiurit, inadecvat şi intransigent. Dacă aşa o fi trebuind, atunci se pare că nu sunt un matematician tipic… Am descoperit devreme că aproape orice se poate face cu puţin umor, în orice caz, cu zâmbetul pe buze. Că oamenii sunt mult mai frumoşi atunci când zâmbesc. Dar, \nhomo sum\n, mă surprind adesea pe cale să-mi pierd calmul şi atunci mă cert pe mine însumi, uneori uit, alteori iert. Am însă o pedeapsă totală pentru cei care \nnu merită:\n îi aneantizez prin ignorare… Nu-mi vin în minte acum motive de enervare – poate doar când mă mai uit la televizor, dar soluţia este atât de simplă: telecomanda!\n\n\nDin 2003 până în ianuarie 2013 ați lucrat și la Universitatea din Sevilla, unde v-ați îndrăgostit de Andaluzia și, implicit, de Spania. Ați scris chiar și o carte, un poem cât o carte, cu titlul Guadalquiviria. Care credeți că sunt suprapunerile dintre poporul spaniol și cel român? Unde ne putem inspira de la iberici, respectiv ce anume ar putea ei să preia de la noi?\n\n\n„Ay, ay, ay, Andaluzie…” – iarăşi autocitat, un vers de data aceasta. Rimează cu nostalgie şi cu multe altele… Am lucrat câțiva ani şi la Tarragona, mai la sud de Barcelona. Cu de-ale matematicii sau de dragul locurilor am fost în multe alte părţi ale Spaniei, din Gibraltar la Santiago de Compostela, din Baleare la Cadiz. Poporul cel mai apropiat de noi, de la limbă la rubedenii istorice (Traian s-a născut peste Gualdalquivir de Sevilla, la Italica), de la varietatea sărbătorilor-tradiţiilor la atractivitatea gastronomiei şi calitatea vinurilor. Şi, aşa cum România este o ţară formată din „ţări” (Ţara Bârsei, Argeşului, Oaşului, Lăpuşului,…), la fel, există mai multe „Spanii”, pentru că solar-arzuria Andaluzie, ole!, nu seamănă cu ploioasa Galicie, La Mancha invită cavaleri rătăcitori, Catalonia e net mai „realistă”… Stau pe aproape la asemănarea cu noi, desigur, italienii. Dovadă că şi numărul de români exilaţi – temporar unii, definitiv probabil alţii – în cele două ţări este cel mai mare. (Apropo: în Cicăneşti există două familii cu origini italiene, total „împământeniţi”, veniţi la început de secol XX, când se construia aici o cale ferată…)\n\n\nOrice popor are de învăţat de la oricare alt popor, dar fiecare trebuie să-şi păstreze identitatea, pentru a prezerva puterea diversităţii, farmecul şi nevoia alterităţii. Îmi plac multe la spanioli, dar nu cred că deprinderile de fond sunt uşor de transferat, istoria noastră e în multe privinţe diferită (românii au stat mereu între cele trei imperii vecine, lacome dintotdeauna, resurecte, după puteri, şi astăzi). De pildă, ibericii zâmbesc mult mai mult decât românii – iar, potrivit prietenului comun Johan Galtung, „cantitatea de zâmbet stradal este un relevant indicator de calitate a vieţii”. Dar, „osmoza” e evidentă, graţie diasporei. De la gastronomie la raportarea la mediu – par detalii, dar contează.\n\n\nPentru final, aveți un mesaj pe care doriți să-l adresați românilor din Spania?\n\n\nSă rămână români, e atât de frumos şi de simplu. Ajunge să meargă la o biserică românească din apropiere, să citească Eminescu, să vină de Crăciun în România. Dacă plănuiesc să se-ntoarcă \nacasă,\n şi cu atât mai mult dacă nu plănuiesc asta, să-şi înveţe copiii să vorbească româneşte şi să-i sfătuiască şi pe copii să facă la fel cu copiii pe care aceştia îi vor avea… Şi, desigur, un fuerte abrazo tuturor, alături de o invitaţie mereu deschisă pe Argeş în Sus.\n\n\nFoto\n: Academia Română\n\n\nAutor: \nGabriela Căluțiu Sonnenberg (Benissa-Spania)\n\n\nNota Redacției:\n\n\n\n\nGabriela Căluțiu Sonnenberg\n este economist, scriitor și jurnalist, promotor de cultură, traducător. A absolvit Academia de Studii Economice din București cu titlul de doctor în anul 2000. Distinsă cu numeroase premii pentru activitatea literară și pentru promovarea culturii române în străinătate, scrie în limbile română, germană și spaniolă pentru diverse publicații din Europa, Australia, America și Asia. Este afiliată Uniunii Ziariștilor Profesioniști din România și Asociației Jurnaliștilor de Turism din România. Cea mai recentă carte apărută: „Vine Seninul”, vol. II, proză scurtă (Ed. Itaca, Dublin 2022). \nScrie la „Occidentul Românesc” din anul 2011!",
        "author": null,
        "date": "2023-01-09T14:51:12+02:00",
        "category": "Articole",
        "url": "https://occidentul-romanesc.com/orice-popor-are-de-invatat-de-la-oricare-alt-popor-dar-fiecare-trebuie-sa-si-pastreze-identitatea/",
        "region": "Spania"
    },
    {
        "title": "„Ortodoxia și cultura românească – filon de identitate națională”",
        "content": "Comunicat de presă:\n\n\n«Avem plăcerea de a vă comunica implementarea proiectului \n„Ortodoxia și cultura românească -filon de identitate națională”\n– proiect finanțat de Departamentul pentru Românii de Pretutindeni.\n\n\nProiectul a fost implementat de către \nParohia Sfântul Cuvios Porfirie Kafsokalivitul\n în parteneriat cu \nAsociația „Zestrea Românească”\n Logroño și \nAsociația NEPSIS\n. \nObiectivul general al proiectului vizează păstrarea, exprimarea și dezvoltarea identității spirituale a românilor de pretutindeni.\n\n\nObiective specifice:\n\n\n1. Asigurarea spațiului necesar desfășurării serviciului religios, cultural, social și educațional pentru comunitatea românească.\n\n\n2. Dobândirea de cunoștințe generale ale tradițiilor și obiceiurilor românești de către copiii și tinerii din provincia La Rioja.\n\n\n3. Crearea unui grup de inițiativă comunitară, culturală și spirituală format din lideri cu abilități pentru transmiterea de cunoștințe care să schimbe comportamente la nivelul comunități, să inițieze proiecte culturale prin asociere comunitară, să promoveze parteneriatul public – privat, cooperarea grupurilor de inițiativă, a ONG-urilor și a administrației locale.\n\n\nAchiziția lăcașului de cult s-a realizat cu finanțarea acordată de Departamentul pentru Românii de Pretutindeni și sprijinul enoriașilor parohiei.\n\n\nSfințirea acestuia va avea loc în data de \n2 decembrie 2023\n.\n\n\nVă așteptam alături de noi!\n\n\nCu deosebita considerație, Laura Ioan – Coordonator de proiect»",
        "author": null,
        "date": "2023-09-24T20:10:27+02:00",
        "category": "Diaspora",
        "url": "https://occidentul-romanesc.com/ortodoxia-si-cultura-romaneasca-filon-de-identitate-nationala/",
        "region": "Spania"
    },
    {
        "title": "Parohia Sfântul Apostol Iacob, Aranjuez: „Pelerinaj… Acasă!” – Ediția a II-a",
        "content": "Comunicat de presă, 20.06.2023\n\n\nAvem plăcerea de a vă informa despre lansarea proiectului \n„Pelerinaj… Acasă!” – Ediția a II-a\n, finanțat de Departamentul pentru Românii de Pretutindeni. Proiectul este implementat de către Parohia Sfântul Apostol Iacob Aranjuez, în parteneriat cu Asociația Sfântul Apostol Iacob și Primăria Orașului Aranjuez.\n\n\nScopul principal al proiectului este de a păstra identitatea spirituală și de a promova libertatea religioasă a românilor de pretutindeni. Pentru atingerea acestui obiectiv, am stabilit următoarele obiective specifice:\n\n\n\n\nConservarea spațiului identitar: Ne propunem să efectuăm reparații la clădirea parohiei, astfel încât să o menținem într-o stare bună și să putem oferi un mediu adecvat pentru practicarea religiei.\n\n\nÎnvățarea de cunoștințe minime de muzică religioasă: Dorim să implicăm copiii de vârstă școlară din zona Aranjuez în repetițiile corului parohial, oferindu-le oportunitatea de a dobândi cunoștințe minime în acest domeniu. Prin participarea lor activă, sperăm să cultivăm interesul pentru muzica religioasă și să dezvoltăm talentele lor în acest domeniu.\n\n\nConsolidarea coeziunii și solidarității comunitare: Vom organiza campania „Dar din dar se face Rai!” pentru a sprijini familiile aflate în risc de excluziune socială. Prin implicarea comunității, dorim să oferim ajutor și susținere acestor familii, promovând astfel un sentiment de solidaritate și coeziune între membrii comunității noastre.\n\n\n\n\nInvităm pe toți cei interesați să ni se alăture în acest proiect și să ne sprijine în realizarea obiectivelor propuse. Prin colaborarea noastră, putem contribui la păstrarea identității spirituale a românilor de pretutindeni și la promovarea valorilor noastre comune.\n\n\nCu deosebită considerație,\n\n\nLaura Ioan – Coordonator de proiect",
        "author": null,
        "date": "2023-07-10T12:00:18+02:00",
        "category": "Cultură",
        "url": "https://occidentul-romanesc.com/parohia-sfantul-apostol-iacob-aranjuez-pelerinaj-acasa-editia-a-ii-a/",
        "region": "Spania"
    },
    {
        "title": "Participarea ambasadorului George Bologan la evenimentul de tradiție al Fundației Carlos de Amberes",
        "content": "La 11 octombrie 2022, \nGeorge Bologan\n, ambasadorul României în Regatul Spaniei, a participat la evenimentul de tradiție al Fundación Carlos de Amberes, aflat la a XVII-a ediție, care a adus în prim plan figura Înaltului Reprezentant pentru Afaceri Externe și Politica de Securitate, \nJosep Borrell\n, precum și principala temă aflată pe agenda actuală de politică externă – războiul din Ucraina și rolul UE, se precizează într-un comunicat.\n\n\n\n\nDiscursul \nÎnaltului Reprezentant Josep Borrell\n a prezentat stadiul implicării \nUE\n în susținerea efortului de război al Ucrainei, consecințele războiului și noile crize la care Europa trebuie să răspundă, necesitatea consolidării politicii comune europene în domeniul apărării, securității și afacerilor externe. A reluat apelul la realizarea unei politici comune (și unice) de securitate și apărare – aspect stringent pentru poziționarea globală a UE.\n\n\n\n\nLa dezbatere au participat \nJavier Solana\n și ministrul afacerilor externe \nJosé Manuel Albares Bueno\n, cu care ambasadorul \nGeorge Bologan\n a avut și un schimb de idei, precum și secretarul general al Partidului Democrat din Italia, \nEnrico Letta\n.\n\n\nParticiparea șefului misiunii diplomatice a asigurat interesul și vizibilitatea \nRomâniei\n pentru a contribui în mod concret la o coordonare sporită în vederea creșterii rezilienței Uniunii Europene.\n\n\nComunicat și foto: Ambasada României în Regatul Spaniei",
        "author": null,
        "date": "2022-10-13T13:18:48+02:00",
        "category": "Spania",
        "url": "https://occidentul-romanesc.com/participarea-ambasadorului-george-bologan-la-evenimentul-de-traditie/",
        "region": "Spania"
    },
    {
        "title": "Participarea României la reuniunea ministerială OCDE desfășurată în Gran Canaria",
        "content": "În perioada \n13-15 decembrie 2022\n, România a fost invitată, în premieră, la reuniunea ministerială a \nOrganizației pentru Cooperare și Dezvoltare Economică privind Economia Digitală\n (OCDE), găzduită de Regatul Spaniei în Gran Canaria.\n\n\nȚara noastră a fost reprezentată de către \nSebastian Burduja\n, ministrul Cercetării, Inovării și Digitalizării, care a purtat cu această ocazie discuții cu secretarul general al OCDE, \nMathias Cormann\n, cu secretarul general adjunct, \nUlrik Vestergaard Knudsen\n, cu vicepreședintele și ministrul pentru Afaceri Economice și Transformare Digitală în cadrul Guvernului Spaniei, \nNadia Calviño\n, precum și cu alți omologi și reprezentanți ai mediului privat.\n\n\n\n\nAgenda ministrului Sebastian Burduja a inclus și o intervenție la data de 14 decembrie, în cadrul workshop-ului \n„Valorificarea puterii Inteligenței Artificiale și a tehnologiilor emergente”\n, precum și participarea la recepția oficială pe care \nMajestatea Sa Regele Felipe al VI-lea al Spaniei\n a găzduit-o cu ocazia reuniunii ministeriale.\n\n\nAderarea României la Organizația pentru Cooperare și Dezvoltare Economică privind Economia Digitală este un obiectiv de importanță strategică pentru țara noastră și un proces care va conduce la o transformare substanțială în plan instituțional, economic și social, cu rezultate pozitive concrete pentru cetățeni.\n\n\n\n\nMotto-ul Organizației pentru Cooperare și Dezvoltare Economică privind Economia Digitală – \n„Politici mai bune pentru vieți mai bune”\n –, reprezintă un angajament și un obiectiv care unește țările cu economii avansate, parte a unei comunități internaționale dedicate respectării libertăților individuale și drepturilor omului, valorilor democrației și îmbunătățirii vieților tuturor, atât în cadrul Organizației pentru Cooperare și Dezvoltare Economică privind Economia Digitală, cât și în afara organizației.\n\n\nComunicat și imagini: Ambasada României în Regatul Spaniei",
        "author": null,
        "date": "2022-12-16T09:12:05+02:00",
        "category": "Politică",
        "url": "https://occidentul-romanesc.com/participarea-romaniei-la-reuniunea-ministeriala-ocde/",
        "region": "Spania"
    },
    {
        "title": "Partidul Popular din Spania se opune ferm amnistiei pentru fostul președinte catalan Carles Puigdemont",
        "content": "Liderul Partidului Popular, \nAlberto Núñez Feijóo\n, a denunțat cu fermitate propunerea de amnistie prezentată de mișcarea independentă catalană pentru fostul președinte catalan Carles Puigdemont, numind-o „fraudă gravă” în cadrul unui eveniment masiv organizat în Madrid.\n\n\nPeste 60.000 de oameni, conform surselor din Partidul Popular, și-au adus susținerea în Piața Felipe II din Madrid, în timp ce alte mii de persoane au urmărit evenimentul de pe străzile adiacente. Acesta a fost, potrivit Partidului Popular, cel mai masiv eveniment din istoria partidului, cu o prezență semnificativă care a depășit cu mult estimările inițiale.\n\n\nParticipanții la eveniment au afișat steaguri împotriva premierului în funcție, \nPedro Sánchez\n, și au cerut închisoarea pentru fostul președinte catalan \nCarles Puigdemont\n.\n\n\nÎn discursul său, Alberto Núñez Feijóo a avertizat că mișcarea de independență din Catalonia și propunerea de amnistie reprezintă o amenințare la adresa principiilor fundamentale ale egalității tuturor cetățenilor spanioli. El a subliniat că majoritatea spaniolilor nu au votat în favoarea unei schimbări în regimul constituțional în alegerile recente, evidențiind astfel lipsa de susținere pentru amnistie.\n\n\nFeijóo a mulțumit partidelor politice care îl susțin în investitură, inclusiv Vox, Coalición Canaria și UPN, și a menționat și membri ai PSOE care au apărat principiile pe care partidul lor le susținea cu câteva luni în urmă. În încheierea discursului său, Alberto Núñez Feijóo a subliniat că se dedică exclusiv cetățenilor și că principiile de libertate, egalitate și demnitate vor rămâne întotdeauna esențiale pentru Spania.\n\n\nEvenimentul a avut loc în prezența foștilor președinți \nMariano Rajoy\n și \nJosé María Aznar\n, care au denunțat amnistia ca fiind un atac fără precedent la Constituție și la democrație. Ei au îndemnat participanții să nu tacă în fața acestei amenințări la adresa statului de drept.\n\n\nSursă informații și foto: \nRTVE",
        "author": null,
        "date": "2023-09-25T08:10:02+02:00",
        "category": "Politică",
        "url": "https://occidentul-romanesc.com/partidul-popular-din-spania-se-opune-ferm-amnistiei-pentru-fostul-presedinte-catalan-carles-puigdemont/",
        "region": "Spania"
    },
    {
        "title": "Pascual Navarro Ríos: Comunitatea de români din Spania, „sufletul unei relații bilaterale privilegiate”",
        "content": "Miercuri, 27 aprilie a.c.,\n George Bologan\n, ambasadorul României în Regatul Spaniei, a avut o întâlnire cu \nPascual Navarro Ríos\n, secretarul de stat pentru Uniunea Europeană din cadrul Ministerului spaniol al Afacerilor Externe, Uniunii Europene și Cooperării, se precizează într-un comunicat.\n\n\nÎn cadrul întâlnirii de lucru, cele mai importante subiecte pe care s-a pus accent au fost:\n\n\n\n\nprezentarea priorităților mandatului șefului misiunii diplomatice, George Bologan, în Regatul Spaniei și continuarea dinamizării relației bilaterale;\n\n\n\n\n\n\ncomunitatea românească din Spania și aspirațiile sale legitime privind obținerea dublei cetățenii;\n\n\n\n\n\n\ncolaborarea româno-spaniolă în cadrul Uniunii Europene și al Alianței Nord-Atlantice.\n\n\n\n\nCei doi interlocutori au apreciat contribuția comunității de români din Spania, „sufletul unei relații bilaterale privilegiate” la dezvoltarea societății gazdă și au analizat perspectivele de întărire a cooperării româno-spaniole în domenii care pot aduce beneficii ambelor țări.\n\n\n\n\nAmbasadorul George Bologan a subliniat importanța unui dialog deschis și constant, având în vedere numeroasele interese comune pe care România și Spania le împărtășesc în plan european și internațional.\n\n\nCu referire la contextul de securitate fără precedent, a fost evidențiată solidaritatea și unitatea la nivelul Uniunii Europene în fața agresiunii militare a Federației Ruse împotriva Ucrainei, precum și importanța consolidării flancului estic al NATO.\n\n\nA consemnat: Mircea Fluieraș – Redactor OR\n\n\nFoto: Ambasada României în Regatul Spaniei",
        "author": null,
        "date": "2022-04-27T20:33:11+02:00",
        "category": "Spania",
        "url": "https://occidentul-romanesc.com/pascual-navarro-rios-comunitatea-de-romani-din-spania-sufletul-unei-relatii-bilaterale-privilegiate/",
        "region": "Spania"
    },
    {
        "title": "Paula Șalar: Celebrând moștenirea lui Picasso în Madrid",
        "content": "Cu o pasiune pentru artă și creativitate ce strălucesc în fiecare pensulă, artista română \nPaula Șalar\n a avut onoarea de a participa la \nExpoziția Internațională de Artă de la Madrid\n, Spania, care se desfășoară în perioada \n18 septembrie 2023 – 17 octombrie 2023\n. Această expoziție remarcabilă, organizată în importanta \nGalerie Captaloona Art\n, a fost dedicată marelui pictor \nPablo Picasso cu ocazia a 50 de ani de la plecarea sa din această lume.\n \n\n\nEvenimentul a fost inițiat, organizat și promovat cu pasiune de \nNino Argentati\n, un nume sonor în lumea artei, cu sprijinul platformei \nPitturiAmo\n cunoscută pentru rețeaua sa dedicată artiștilor contemporani și pentru atragerea unui public numeros de iubitori de artă în fiecare zi.\n\n\nPaula Șalar\n a fost selectată pentru a face parte din acest eveniment prestigios, iar juriul internațional de artă a elogiat măiestria artistei prin selectarea a două dintre lucrările sale pentru expoziție. Certificatul primit a subliniat: „Perche l arte da lei espressa e sinonimo di grande impegno e valore artistico,” ceea ce înseamnă „Pentru că arta ta exprimă și este sinonimă cu un mare angajament și valoare artistică.”\n\n\nCele două compoziții artistice, create în tehnica acrilic pe carton pânzat, poartă titlurile \n„Gli occhi ardenti di Picasso ti vedono”\n (Ochii ardenți ai lui Picasso te văd) și \n„Picasso con palme di caldi croissanti”\n (Picasso cu palme de croasant calde).\n\n\nExpoziția a fost dedicată lui \nPablo Picasso\n, unul dintre cei mai influenți artiști din istoria artei, care și-a lăsat amprenta asupra artei moderne într-un mod cu adevărat unic. Picasso, alături de Georges Braque, este cunoscut pentru crearea cubismului, o mișcare care a schimbat cursul artei moderne.\n\n\nPaula Șalar\n a găsit inspirație în două fotografii alb-negru în care Picasso era subiectul, și le-a reinterpretat într-un stil cubist sintetic, folosind culori luminoase, geometrizări specifice și o perspectivă decorativă. Astfel, a creat două portrete esențiale ale lui Picasso, surprinse în momente intime din viața sa.\n\n\n\n\nPictura intitulată \n„Ochii lui Picasso te văd”\n prezintă un nud stilizat pe o canapea, cu un lămâi lângă, sugerând prosperitatea în care a creat artistul – lămâiul fiind și simbolul elitelor în Roma antică. Este evidentă o notă subtilă de umor, în care Picasso, cu privirea sa ardentă, pare să privească dincolo de tablou, în toate formele realității vizuale și nu numai.\n\n\nCea de-a doua compoziție, \n„Picasso cu palme de croasant calde”\n este inspirată de o fotografie alb-negru în care Picasso s-a surprins în viața sa privată, așezat la masă, cu farfuria, sarea și paharul cu apă la locul lor. Însă, palmele sale de o parte și de alta a farfuriei sunt reprezentate într-un mod jucăuș, formate din croasant în loc de degete. Paula Șalar a reinterpretat artistic acest portret, adăugând chiar și o pisică, un element prezent frecvent în picturile lui Picasso.\n\n\n\n\nPicasso avea o legătură specială cu animalele, și, cunoscându-i preferințele, Paula a adus o pisică în compoziție. Artistul aprecia pisicile cu ochi sălbatici, pătrunzători, care își manifestau adevărata natură. Pisicile apăreau adesea în lucrările sale ca simbol al unor stări de spirit și evenimente din viața sa.\n\n\nLump, câinele lui Picasso, a fost o altă prezență importantă în viața artistului și a avut un loc special în atelierul său. Legătura lor a fost atât de puternică încât au murit la o distanță de câteva luni unul de celălalt.\n\n\nExpoziția de la Madrid este o oportunitate unică de a celebra moștenirea lui Pablo Picasso prin ochii talentatei artiste Paula Șalar. Este un moment deosebit pentru arta contemporană, și Paula este onorată să fie prezentă alături de alți creatori din Italia, Spania și din întreaga lume în cadrul acestui eveniment internațional de înaltă ținută, care atrage colecționari și iubitori de artă din toate colțurile lumii.\n\n\nPaula Șalar\n – o artistă plastică talentată și pasionată, aduce o contribuție valoroasă la moștenirea artistică a lumii prin intermediul lucrărilor sale. Ea reușește să continue să inspire și să surprindă cu creațiile sale, aducând un omagiu marelui Pablo Picasso și demonstrând că arta continuă să evolueze și să se reinventeze prin mâinile artiștilor contemporani.\n\n\nLucrările Paulei Șalar rămân ca mărturie a pasiunii și dedicării unui artist care își aduce propria contribuție la istoria artei. Paula Șalar ne amintește că arta nu cunoaște limite și că fiecare artist are puterea de a crea ceva unic și valoros, inspirat de marii maeștri ai trecutului, precum Picasso.\n\n\nFelicitări, Paula Șalar pentru această realizare impresionantă și pentru modul în care continui să aduci lumină și culoare în lumea artei contemporane!\n\n\nA consemnat: Occidentul Românesc\n\n\nInformații și foto: Paula Șalar",
        "author": null,
        "date": "2023-09-24T20:56:17+02:00",
        "category": "Cultură",
        "url": "https://occidentul-romanesc.com/paula-salar-celebrand-mostenirea-lui-picasso-in-madrid/",
        "region": "Spania"
    },
    {
        "title": "Pe 14 octombrie 2023, Metro de Madrid va redeschide Linia 1 între stațiile Nueva Numancia și Valdecarros",
        "content": "Metro de Madrid\n anunță că pe \n14 octombrie\n se va redeschide secțiunea Liniei 1 între stațiile \nNueva Numancia\n și \nValdecarros\n. Această secțiune a fost închisă începând cu data de 24 iunie din cauza lucrărilor de îmbunătățire și renovare. În plus, secțiunea între Sol și Nueva Numancia a fost, de asemenea, închisă pentru lucrări de modernizare, dar va fi redeschisă pentru public miercuri, 27 septembrie 2023.\n\n\nAceastă veste a fost anunțată de către Jorge Rodrigo, consilierul pentru Locuințe, Transporturi și Infrastructuri, în timpul unei vizite de inspectare a lucrărilor de îmbunătățire a accesibilității și renovare a stației Menéndez Pelayo. Această stație va fi deschisă mâine, 27 septembrie, odată cu redeschiderea primei părți a traseului afectat de lucrările de modernizare. Linia 1 este cea mai veche linie de metrou din Madrid.\n\n\nRedeschiderea acestei secțiuni reprezintă a doua fază a lucrărilor de renovare integrală a Liniei 1 de metrou, care leagă Valdecarros de Pinar de Chamartín. În timpul perioadei de închidere, Compania Municipală de Transport din Madrid (EMT) a furnizat un serviciu gratuit cu până la 58 de autobuze care au parcurs traseul de la capătul liniei până la Atocha.\n\n\nConsilierul Jorge Rodrigo a subliniat că redeschiderea primei secțiuni a avut loc „cu o lună mai devreme decât era planificat”, iar aceeași situație se aplică și pentru a doua secțiune, între Nueva Numancia și Valdecarros, care va fi redeschisă „înainte de data prevăzută”.\n\n\nSursă informații și foto: TeleMadrid",
        "author": null,
        "date": "2023-09-26T11:46:57+02:00",
        "category": "Informații",
        "url": "https://occidentul-romanesc.com/pe-14-octombrie-2023-metro-de-madrid-va-redeschide-linia-1-intre-statiile-nueva-numancia-si-valdecarros/",
        "region": "Spania"
    },
    {
        "title": "Pedro Almodóvar triumfă la Festivalul de Film de la Veneția și câștigă Leul de Aur cu „Camera de alături”",
        "content": "O nouă noapte istorică pentru cinematografia spaniolă: \nPedro Almodóvar\n a fost distins cu prestigiosul \nLeu de Aur\n la \nFestivalul Internațional de Film de la Veneția\n pentru pelicula sa recentă, \n„Camera de alături”\n. Prin acest premiu, regizorul spaniol își consolidează statutul de unul dintre cei mai influenți cineaști din peisajul european.\n\n\n„Camera de alături”, unul dintre cele mai așteptate titluri ale competiției, a impresionat atât criticii, cât și publicul, datorită intensității sale emoționale și explorării profunde a relațiilor umane. Filmul spune povestea a două femei și a modului în care una o însoțește pe cealaltă în ultimele ei clipe de viață. „O femeie care agonizează într-o lume aflată și ea în agonie”, a explicat Almodóvar despre această relație în care una dintre protagoniste rămâne alături de cealaltă „fără a aștepta nimic în schimb”. Filmul abordează teme de solidaritate nelimitată și decizia personajului de a-și încheia viața, atunci când aceasta nu îi mai oferă decât durere fără soluție. Cu stilul său caracteristic, Almodóvar îmbină melodrama cu elemente de thriller psihologic, elemente care au fost aplaudate pentru originalitatea și curajul lor.\n\n\nÎn discursul său de acceptare a premiului, regizorul a mulțumit întregii echipe, dar a pus un accent special pe cele două actrițe principale, Tilda Swinton și Julianne Moore: „Acest premiu este în mod special pentru ele, pentru talentul, încrederea și generozitatea lor față de mine. Acest Leu le aparține, pentru că este un film despre două femei, iar ele au creat miracole în fiecare zi de filmare”, a declarat Almodóvar la gală.\n\n\nOdată ce a primit trofeul, Almodóvar a abordat cu fermitate tema „despărțirii demne de viață”:\n „Este un drept, nu un subiect politic. De aceea trebuie tratat cu umanitate. Știu că acest subiect contravine multor religii sau credințe, dar le cer credincioșilor să respecte. Omul trebuie să fie liber să trăiască și să moară”,\n a subliniat regizorul.\n\n\nJuriul festivalului a recunoscut astfel capacitatea lui Almodóvar de a se reinventa și de a aborda personaje complexe.\n\n\nPrin acest premiu, regizorul spaniol adaugă un nou trofeu într-o carieră deja decorată cu distincții la Cannes, Oscar și, bineînțeles, la Premiile Goya. Victoria sa la Veneția consolidează statutul său nu doar ca un pilon al cinematografiei europene, ci și ca o voce unică în peisajul cinematografic global. Acest Leu de Aur marchează un nou punct de referință în cariera lui Almodóvar, demonstrând că, după mai bine de patru decenii în industrie, rămâne un nume relevant și inovator.\n\n\nA consemnat: Zoe Stoleru Martí – Occidentul Românesc\n\n\nSursă informații și foto: La Razón",
        "author": null,
        "date": "2024-09-08T21:49:25+02:00",
        "category": "Cultură",
        "url": "https://occidentul-romanesc.com/pedro-almodovar-triumfa-la-festivalul-de-film-de-la-venetia-si-castiga-leul-de-aur-cu-camera-de-alaturi/",
        "region": "Spania"
    },
    {
        "title": "Pedro Sánchez anticipează că o mare parte a populației va fi vaccinată împotriva covidului până în iunie 2021",
        "content": "Președintele Guvernului, Pedro Sánchez, a anunțat că, Spania va fi prima țară din Uniunea Europeană care va avea împreună cu Germania un plan complet de vaccinare, ce va fi aprobat marția viitoare în Consiliul de Miniștri și va permite „ca o parte substanțială a populației spaniole să fie vaccinată pe parcursul primului semestru al anului 2021″, precizează AFE.\n\n\nPedro Sánchez a reamintit că pactul cu Uniunea Europeană este ca Spania să acceseze 10% din dozele contractate. Comisia Europeană a încheiat deja acorduri pentru achiziționarea a milioane de doze cu cinci companii: AstraZenecca în cooperare cu Universitatea din Oxford; CureVac; consorțiul BioNTech și Pfizer; Janssen Pharmaceutica NV (Johnson & Johnson) și Sanofi-GSK.\n\n\nÎn plus, Comisia poartă discuții importante cu compania americană Moderna. În oricare dintre aceste proiecte, o zecime din producția care ajunge în UE va fi pentru Spania, conform acordului la care au ajuns cei 27 în funcție de ponderea populației din fiecare țară.\n\n\nA consemnat: Mircea Fluieraș\n\n\nFoto: AFE",
        "author": null,
        "date": "2020-11-22T12:48:11+02:00",
        "category": "Spania",
        "url": "https://occidentul-romanesc.com/pedro-sanchez-anticipeaza-ca-o-mare-parte-a-populatiei-va-fi-vaccinata-impotriva-covidului-pana-in-iunie-2021/",
        "region": "Spania"
    },
    {
        "title": "Pedro Sánchez anunță finanțarea a 43.000 de locuințe sociale cu închiriere la prețuri accesibile",
        "content": "Președintele guvernului spaniol, \nPedro Sánchez\n, a anunțat astăzi, 19 aprilie 2023, \nfinanțarea a 43.000 de locuințe sociale\n destinate închirierii la prețuri accesibile prin intermediul unei linii de credit a Institutului de Credit Oficial (ICO), dotată cu 4 miliarde de euro din fondurile europene.\n\n\n„Doresc să anunț că, în afară de mobilizarea a 50.000 de locuințe prin Sareb, vom finanța construirea altor 43.000 de locuințe sociale noi, destinate închirierii la prețuri accesibile”\n, a declarat demnitarul spaniol în Congres, pentru a aborda, printre altele, cele mai recente sfaturi de la UE privind situația actuală a războiului din Ucraina. Săptămâna viitoare va face același lucru în Senat, unde va avea o nouă discuție cu președintele PP, Alberto Núñez Feijóo, relatează RTVE.\n\n\nPolitica privind locuințele sociale a devenit un atu al guvernului spaniol, cu mai puțin de o lună de zile înainte de alegerile locale și regionale. Anunțul, așa cum a subliniat Pedro Sánchez, se adaugă la aprobarea de către Consiliul de Miniștri a planului de a mobiliza 50.000 de locuințe prin Sareb pentru a fi închiriate la prețuri accesibile, prin acordul RC și Bildu, de săptămâna trecută privind finalizarea procesului de aprobare a legii locuințelor, care intenționează să reglementeze prețurile în zonele tensionate și să limiteze creșterea chiriilor sub inflație.\n\n\nAstfel, vor fi un total de 90.000 de locuințe sociale noi, pe care guvernul le va lansa în următoarele luni pentru a încerca să oprească creșterea exorbitantă a chiriilor, o problemă „foarte gravă” – a menționat Pedro Sánchez -, care împiedică accesul tinerilor la locuințe și afectează economia multor familii.\n\n\n„Spania este a treia țară din UE cu cele mai multe apartamente goale și are o proporție rușinoasă de locuințe sociale (2,9%). Angajamentul meu este ca să avansăm până când locuința să devină un drept și nu o problemă pentru majoritatea cetățenilor”,\n a adăugat Președintele guvernului spaniol.\n\n\nFoto: RTVE",
        "author": null,
        "date": "2023-04-19T16:14:03+02:00",
        "category": "Informații",
        "url": "https://occidentul-romanesc.com/pedro-sanchez-anunta-finantarea-a-43-000-de-case-sociale-cu-inchiriere-la-preturi-accesibile/",
        "region": "Spania"
    },
    {
        "title": "Pedro Sánchez anunță redeschiderea frontierelor de la 21 iunie",
        "content": "Președintele guvernului spaniol, \nPedro Sánchez\n, a anunțat duminică, 14 iunie, că deschiderea frontierelor cu țările din spațiul Schengen va fi posibilă până pe 21 iunie, cu excepția Portugaliei, care va fi amânată până la 1 iulie, la cererea țării vecine, eveniment la care vor participa premierul Pedro Sánchez, Filipe al VI-lea al Spaniei şi premierul portughez, António Costa, relatează \nRTVE\n.\n\n\nÎn plus, de la 1 iulie se vor deschide granițele cu toate țările din afara spațiul Schengen. De la această dată, obligația de carantină de 14 zile va fi eliminată pentru călătorii care sosesc în Spania.\n\n\nAceastă redeschidere a frontierelor, care se va extinde și în alte țări în afara spațiului Schengen începând cu 1 iulie, va fi însoțită de un plan de promovare a turismului conceput „împreună cu reprezentanții sectorului turistic și a comunităților autonome”, care va fi prezentat joi, 18 iunie.\n\n\nDecizia guvernului spaniol a fost anunţată duminică, 14 iunie, de executivul premierului Pedro Sánchez, în videoconferinţa săptămânală susţinută cu preşedinţiile regionale de la începerea pandemiei de coronavirus.\n\n\nGuvernul spaniol a menţinut până duminică decizia pentru ţările din Spaţiul Schengen, cu toate recomandările Comisiei Europene de a le deschide din 15 iunie.\n\n\nA consemnat: Mircea Fluieraș\n\n\nFoto: RTVE",
        "author": null,
        "date": "2020-06-15T09:00:47+02:00",
        "category": "Spania",
        "url": "https://occidentul-romanesc.com/pedro-sanchez-rectifica-si-anunta-deschiderea-frontierelor-de-la-21-iunie/",
        "region": "Spania"
    },
    {
        "title": "Avocat Ioana Bratuleanu: Pensia alimentară „internațională”",
        "content": "Pensia alimentară „internațională”\n\n\nStabilirea și executarea pensiei alimentare în România și în Spania\n\n\nÎn procedura de divorț, fie ea de comun acord sau contencioasă, în cazul în care există copii minori, trebuie stabilite și măsurile cu privire la aceștia, cum ar fi autoritatea părintească, custodia, pensia alimentară și regimul de vizite. În acest articol mă voi opri asupra pensiei alimentare datorate de un părinte copilului și ce e de făcut în cazul în care acesta se află la muncă în altă țară și nu își achită obligațiile stabilite printr-o sentință judecătorească pronunțată pe teritoriul Uniunii Europene, pe cale civilă.\n\n\nÎncep prin a face o precizare foarte importantă, ținând cont de experiențele mele ca avocat în acest tip de proceduri. Pensia alimentară se stabilește în favoarea copilului, nu în favoarea fostului soț și trebuie să acopere cheltuielile cu întreținerea și educația copilului. Evident, copilul fiind minor, nu se poate deschide un cont pe numele acestuia unde să se transfere sumele ca atunci când va fi major să aibă acces la ele pentru că un copil are necesități și până la vârsta de 18 ani și de multe ori, părintele în grija căruia se află copilul nu poate acoperi aceste necesități. De asemenea, copilul fiind minor, evident că administrarea acestor sume o va face părintele în custodia căruia se află. Acestea fiind spuse, pensia alimentară este un drept al copilului la întreținere din partea ambilor părinți și o obligație din partea ambilor părinți.\n\n\nPe parte de răspundere penală, conform Codului Penal, atât cel românesc, cât și cel spaniol, neplata pensiei alimentare datorate copilului constituie infracțiunea de abandon de familie și poate fi pedepsită conform legislației românești cu pedeapsa cu închisoarea de la 6 luni la 3 ani sau amendă penală și conform legislației spaniole cu pedeapsa cu închisoarea de la 6 luni la 1 an sau amendă penală.\n\n\nCum recuperez sumele stabilite printr-o sentință din România?\n\nÎn ceea ce privește pensia alimentară stabilită printr-o sentință judecătorească în România, aceasta poate fi pusă în executare în Spania, adică se poate solicita recuperarea sumei datorate în alt stat prin aplicarea Regulamentelor Europene. De precizat este că în Spania nu există figura executorului judecătoresc, iar solicitarea se face prin instanța de judecată și în funcție de suma de recuperat, poate fi obligatorie reprezentarea în instanță de către un avocat. De exemplu, dacă soții se despart și obțin o sentință judecătorească din România, iar unul dintre părinți rămâne cu copilul în România, celălalt părinte, obligat la plata unei pensii alimentare, trebuie să achite pensia alimentară indiferent de statul în care se află. Dacă acesta se află în Spania, se poate depune la judecătoria din circumscripția în care își are domiciliul o cerere de executare a pensiei alimentare.\n\n\nDe menționat este faptul că aceste sume (teoretic) pot fi calculate și recuperate doar pentru ultimii 5 ani, iar în cazul în care nu se cunoaște cu exactitate adresa părintelui debitor, se pot utiliza instrumentele legale pentru a-i afla domiciliul. În cazul în care se găsește domiciliul și se pornește procedura în instanță, judecătoria poate căuta toate bunurile și veniturile acestuia și îi poate pune poprire pe salariul pe care îl primește.\n\n\nCe ar trebui să am în vedere dacă încă nu am o sentință în România?\n\nDacă încă nu aveți o sentință prin care să se stabilească pensia alimentară, în România, și cunoașteți faptul că celălalt părinte se află în Spania la muncă, este foarte important să înștiințați instanța din România despre acest lucru, pentru a stabili pensia alimentară la un procent din venitul minim din Spania și nu la cel din România.\n\n\nÎn ce privește sentințele care prevăd un procent din veniturile părintelui obligat la plata pensiei alimentare, acestea presupun mai multe probleme atunci când nu se cunosc aceste venituri pentru că orice procedură de executare a pensiei alimentare în Spania trebuie să specifice suma exactă care se reclamă. Strategii juridice de recuperare a sumelor există și pentru aceste cazuri în care nu se cunosc veniturile părintelui care datorează pensia alimentară, însă ideal ar fi ca sentința din România să prevadă o sumă fixă și nu un procent din niște venituri care nu se cunosc.\n\n\nCe diferențe există între stabilirea unei pensii alimentare în Spania sau în România?\n\nDacă stabilirea unei pensii alimentare se face în Spania, consider că există totuși anumite avantaje față de România. În primul rând suma nu va fi mai mică de 150 euro indiferent de veniturile pe care le obține părintele debitor, dacă privim jurisprudența instanțelor spaniole. În fața instanțelor spaniole nu trebuie să facem dovada veniturilor celuilalt părinte pentru a se stabili această sumă și în niciun caz nu se va stabili un procent din venituri care nu se cunosc. Apoi, în general, depinzând de strategia fiecărui avocat și de pregătirea sa, se poate solicita obligarea la plata pensiei alimentare până la obținerea independenței economice a copilului și nu doar până la vârsta de 18 ani sau 26 de ani.\n\n\nCu toții știm sau poate am auzit că se poate obține obligația de întreținere și pentru un copil și în cazul în care acesta a împlinit vârsta de 18 ani, însă este în continuarea studiilor. Aici găsim o altă diferență între sistemul spaniol și cel românesc și anume: în Spania se poate solicita obligația de întreținere până la căpătarea independenței economice a copilului, adică până când acesta găsește un loc de muncă, care poate fi și la vârsta de 28 de ani de exemplu. În România, în schimb, limita de vârstă este de 26 de ani, indiferent dacă se află sau nu în continuarea studiilor.\n\n\nCum execut în România pensia alimentară dacă am o sentință pronunțată în Spania? \n\nEvident, și sentințele pronunțate de instanțele din Spania pot fi puse în executare în România, iar acest lucru se poate face prin intermediul executorului judecătoresc în mod obligatoriu, și cu ajutorul unui avocat dacă partea interesată dorește. Ce trebuie să avem în vedere în România este termenul de prescripție care este de doar 3 ani, față de 5 ani în Spania. Așadar nu putem solicita în România datoriile mai vechi de 3 ani.\n\n\nCa exemplu, pentru a fi mai ușor de înțeles, dacă avem o sentință românească din anul 2007 care stabilește obligația de plată a unei pensii alimentare și nu s-au achitat niciodată obligațiile, în Spania se vor putea recupera doar sumele corespunzătoare ultimilor 5 ani (perioada 2014-2019). Dacă avem o sentință spaniolă din anul 2007 care stabilește plata unei pensii alimentare, în România se vor putea recupera doar sumele corespunzătoare ultimilor 3 ani (perioada 2016-2019).\n\n\nBineînțeles, având în vedere că vorbim despre drept internațional, legislația lasă loc de interpretare și la nivel practic se pot găsi soluții în avantajul clienților care au de recuperat datorii inclusiv mai vechi de 3 sau 5 ani, depinzând de statul în care se pornește procedura de executare a pensiei alimentare.\n\n\nAutor: Avocat Ioana Bratuleanu\n (Madrid) – Colaborator voluntar la Occidentul Românesc\n\nBIROU DE AVOCATURĂ BRILAW ABOGADOS\n\nAvocat ICAM specializat în Drept internațional\n\nTelefon: 642.308.360\n\nE-mail: \nsecretaria@brilawabogados.es",
        "author": null,
        "date": "2022-08-25T11:06:35+02:00",
        "category": "Articole",
        "url": "https://occidentul-romanesc.com/pensia-alimentara-internationala/",
        "region": "Spania"
    },
    {
        "title": "Pensia de văduv sau văduvă în Spania",
        "content": "Scopul principal al pensiei de văduv/ă este de a oferi cetățeanului siguranța acoperirii necesităților sale economice în cazul decesului soțului/soției. Această pensie este compatibilă cu pensia de drept, cu veniturile din salarii sau cu pensia pentru incapacitate în muncă, însă trebuie știut faptul că nu toate persoanele văduve au dreptul la pensie de văduv/ă, ci trebuie îndeplinite o serie de condiții atât în persoana cauzatului (decedatului), cât și în persoana beneficiarului. De exemplu, această pensie se primește pe tot parcursul vieții beneficiarului, însă în cazul în care beneficiarul se recăsătorește, se pierde dreptul la această pensie.\n\n\nPentru a beneficia de această pensie în Spania, trebuie îndeplinite următoarele condiții pentru soțul decedat – să fi cotizat la Sistemul de Securitate Socială General o perioadă stabilită prin lege, în funcție de situația sa, și anume:\n\n\nDacă decesul s-a produs ca urmare a unei boli comune, acesta trebuie să fi cotizat o perioadă de minim 500 de zile într-o perioadă neîntreruptă de 5 ani imediat anteriori decesului sau la data la care a dispărut obligația de a mai cotiza, dacă decedatul se afla în situația de înscris la Securitate Socială fără obligația de a cotiza. Această condiție nu se aplică în cazul pensiei de orfan, dacă la data decesului, cauzatul se afla în situație activă în viața muncii. În cazul lucrătorilor cu program parțial, trebuie să dovedească perioada cotizată cerută și începând cu data de 04.08.2013 se vor aplica regulile stabilite prin Decretul Lege 11/2013, din 2 august, adică se va face un calcul global al perioadei lucrate.\n\n\nPentru lucrătorii în regimul casnic (\nempleados del hogar\n), din 2012 până în 2018, orele efectiv lucrate în acest regim se vor determina în funcție de baza de cotizare la care se referă dispoziția tranzitorie nr. 16 din Legea Generală a Securității Sociale, împărțite la suma fixată pentru baza minimă orară a Regimului General. Adică, în acest caz, având în vedere timpul care se lucrează în general în acest regim special, este aproape imposibil de îndeplinit condiția privind timpul minim de cotizare. Dacă decesul este produs de un accident, fie el de muncă sau nu, sau de o boală profesională, nu se cere o perioadă minimă de cotizare.\n\n\nNu se cere nici o perioadă minimă de cotizare anterioară pentru ajutorul de deces, însă decedatul trebuie să se fi aflat în perioada activă a muncii. Ajutorul de deces în Spania este de doar 46,50 euro și poate fi solicitat de către soțul supraviețuitor, perechea în fapt supraviețuitoare, copiii ori rudele care au locuit cu decedatul.\n\n\nVor beneficia de pensie de văduv/ă și soții/soțiile persoanelor care la data decesului nu erau angajate în activ însă aveau o perioadă minimă de cotizare de 15 ani. De asemenea, se vor îndeplini condițiile dacă decedatul era pensionat de drept sau anticipat, dacă beneficia de o pensie de incapacitate permanentă etc.\n\n\nÎn ceea ce privește beneficiarul pensiei de văduv/ă și acesta trebuie să îndeplinească o serie de condiții în anumite circumstanțe:\n\n\nDacă decesul a fost cauzat de o boală comună de care suferea dinaintea căsătoriei, soțul supraviețuitor va trebui să facă dovada existenței unuia dintre următoarele condiții: că există copiii în comun, dacă căsătoria s-a încheiat cu un an înaintea decesului (nu se va cere această condiție a timpului minim, dacă se dovedește că, adunat cu timpul căsătoriei, a conviețuit cu defunctul ca pereche de fapt cel puțin doi ani). Dacă nu se îndeplinește unul dintre aceste condiții, beneficiarul va putea avea dreptul la o pensie temporară de văduv/ă, dacă se îndeplinesc restul condițiilor.\n\n\nPersoanele separate judiciar sau divorțate, vor putea beneficia de pensie atâta timp cât nu s-au recăsătorit și sunt beneficiare de o pensie compensatorie în sensul art. 97 din Codul Civil. Pensia de văduv/ă se va diminua până la suma stabilită prin sentință pentru pensie compensatorie, pe timpul și în modalitatea prevăzută în sentință. În tot cazul, vor avea dreptul la pensie de văduvă femeile care dovedesc calitatea de victimă a violenței în familie în momentul separării sau divorțului prin sentință definitivă, sau arhivare a cauzei penale pentru stingerea responsabilității penale prin decesul inculpatului; în lipsa sentinței, prin ordinul de protecție stabilit sau certificat eliberat de Procuror prin care se indică existența indiciilor de violență în familie.\n\n\nPentru decesele anterioare datei de  01 ianuarie 2022, cu caracter general, pentru a beneficia de pensia de văduv/ă se va cere ca decesul să fie ulterior anului 2008, să fi fost înscrisă perechea de fapt (\npareja de hecho\n) în unul din registrele specifice existente în Comunitățile Autonome sau Primării din locul de reședință sau prin document autentic din care să rezulte constituirea perechii de fapt, în ambele cazuri, cu minim doi ani înaintea decesului. Conviețuirea trebuie să fie notorie, cu caracter imediat anterior decesului cauzatului și cu o durată neîntreruptă de cinci ani. De asemenea, în timpul perioadei de conviețuire, pentru niciuna dintre persoane nu trebuie să fi existat vreun impediment pentru a se căsători, adică să nu fi fost căsătorită cu altă persoană.\n\n\nÎn ceea ce privește veniturile, în anul anterior decesului, trebuie să nu fi ajuns la 50% din suma veniturilor proprii plus cele ale cauzatului avute în aceeași perioadă sau 25% în cazul în care nu există copii în comun cu drept de pensie de orfan, ori să fie inferioare sumei corespunzătoare la 1,5 din venitul Salariului Minim Interprofesional în vigoare în momentul decesului. Această suma va crește cu 0,5 din venitul Salariului Minim Interprofesional pentru fiecare copil în comun cu drept de pensie de orfan care conviețuiește cu perechea supraviețuitoare.\n\n\nSuma se va ridica la 52% din baza de cotizare, cu caracter general, însă va crește la 60% dacă persoana beneficiară va îndeplini următoarele condiții: are o vârstă egală sau superioară la 65 de ani, nu are dreptul la altă pensie spaniolă sau străină, nu primește venituri din activități de muncă, nu are venituri din capital mobiliar sau imobiliar, câștiguri patrimoniale sau venituri din activități economice superioare sumei de 7.707 euro/an.\n\n\nSuma se va ridica la 70% din baza de cotizare, atunci când pe perioada primirii pensiei se îndeplinesc următoarele condiții: beneficiarul locuiește cu copii mai mici de 26 ani sau mai mari, cu dis capacitate, iar veniturile familiei, inclusiv ale beneficiarului, împărțite între numărul de membri care compun familia, în calcul anual, nu depășesc 75% din Salariul Minim Interprofesional în vigoare, excluzând partea proporțională a celor două salarii extraordinare.\n\n\nDe asemenea, se solicită ca pensia de văduv/ă să constituie principala sursă de venituri, considerând îndeplinită această condiție atunci când suma anuală a pensiei depășește 50% din totalul veniturilor beneficiarului. Pensia de văduv/ă se achită beneficiarilor lunar, cu două plăți extraordinare pe an, care se achită în lunile de iunie și noiembrie, cu excepția cazurilor de accident de muncă și boală profesională, când și aceste sume vor fi împărțite în doisprezece luni. Pensia se revalorizează la începutului fiecărui an. Pensia constituie un venit impozabil, astfel că trebuie avut în vedere la data declarării impozitului de profit anual al persoanelor fizice (declaración de renta), cu excepția pensiilor care au la baza cauzei acte de terorism.\n\n\nAutor: \nAvocat Ioana Bratuleanu (Madrid) \n\nAvocat ICAM specializat în Drept internațional\n\nTelefon 0034.642.308.360\n\nWeb: \nwww.brilawabogados.es\n\nE-mail: \nsecretaria@brilawabogados.es\n\n\nNota redacției:\n\n\n\n\nIoana Brătuleanu\n este avocat specializat în Drept Internațional Privat, colaborator voluntar în cadrul redacției Occidentul Românesc din 2015. Licențiată în Drept la Facultatea de Drept din cadrul Universității ,,Al. I. Cuza” din Iași, Ioana a urmat cursurile Masterului de Drept european din cadrul aceleași universități, perioadă în care a beneficiat și de o bursă de studiu la Universitatea din Insulele Baleare, Spania. În anul 2015 a urmat cursurile Masterului de Acces în Avocatură la Universitatea Complutense din Madrid, iar în anul 2017 a devenit membru al Ilustrului Colegiu de Avocați din Madrid. În prezent își desfășoară activitatea de avocat pe teritoriul Spaniei și al României, având biroul în capitala Spaniei.",
        "author": null,
        "date": "2022-08-25T11:08:01+02:00",
        "category": "Articole",
        "url": "https://occidentul-romanesc.com/pensia-de-vaduv-sau-vaduva-in-spania/",
        "region": "Spania"
    },
    {
        "title": "Pensia minimă de văduvie în Spania în 2024",
        "content": "Pensia minimă de văduvie în Spania va crește între 6,9% și 14,1% în 2024 și va fi cuprinsă între \n625,20 euro\n și \n1.033,30 euro\n pe lună. Pensia minimă reprezintă suma minimă stabilită prin lege garantată pensionarilor cu contribuții mai mici decât aceste sume, cu condiția să demonstreze o anumită lipsă de venituri. Pentru acest an, Securitatea Socială a confirmat deja că pensiile minime de văduvie vor crește între 6,9% și 14,1%. Acum, cei peste jumătate de milion de pensionari care primesc această prestație vor să știe pentru acest 2024, care este pensia minimă de văduvie în 2024.\n\n\nÎn fiecare an, în cazul lipsei de Bugete Generale de Stat (PGE), pensiile sunt reevaluate conform IPC mediu interanual de la decembrie la noiembrie al anului următor. Așa cum prevede articolul 58 din Legea Generală a Securității Sociale (LGSS), care poate fi consultat în Monitorul Oficial al Statului. Cu toate acestea, a doua reformă a pensiilor, cunoscută sub numele de „reforma Escrivá” reglementată în Real Decreto-ley 2/2023, a aprobat ca pensiile minime să crească peste IPC-ul mediu.\n\n\nAcest lucru înseamnă că, pe lângă reevaluarea cu 3,8%, pensiile minime vor avea o creștere suplimentară, conform dispoziției adiționale a cincizeci și treia din Legea Generală a Securității Sociale, pentru a reduce cu 20% decalajul față de 0,75 pragul de sărăcie pentru o gospodărie unipersonală actualizată.\n\n\nConform celor mai recente date ale Securității Sociale la care a avut acces \nNoticiasTrabajo\n, de această creștere ar beneficia 2,15 milioane de pensionari care primesc pensia minimă datorită completării la minim pentru pensie. Dintre acestea, 593.008 primesc pensia minimă de văduvie, dintre care 393.587 sunt din regimul general și 172.026 din regimul de autonomi.\n\n\nSuma minimă a pensiilor de văduvie în 2024\n\nSuma minimă a pensiei de văduvie variază între \n625,20 euro\n și \n1.033,30 euro\n pe lună. Aceasta depinde de vârstă, dacă are sau nu îndatoriri familiale sau dacă persoana beneficiară are o dizabilitate egală sau mai mare de 65%. \nAcestea sunt pensiile minime pentru 2024:\n\n\n\n\nPersoanele cu îndatoriri familiale: suma minimă a pensiei de văduvie este de 1.033,30 euro lunar (14.466,20 euro anual).\n\n\nPersoanele în vârstă de peste 65 de ani sau cu o dizabilitate de 65%: suma minimă a pensiei de văduvie este de 825,20 euro lunar (11.552,80 euro anual).\n\n\nPersoanele cu vârsta cuprinsă între 60 și 64 de ani: suma minimă a pensiei de văduvie este de 772,00 euro lunar (10.808,00 euro anual).\n\n\nPersoanele cu vârsta sub 60 de ani fără îndatoriri familiale: suma minimă a pensiei de văduvie este de 625,20 euro lunar (8.752,80 euro anual).\n\n\n\n\nAcestea sunt sumele minime, dar acest lucru nu înseamnă că Securitatea Socială are întotdeauna obligația de a completa suma minimă în pensia de văduvie dacă calculul rezultat este mai mic decât această suma minimă stabilită.\n\n\nSuma pensiei de văduvie reprezintă 52% din baza regulatoare care ar fi fost atribuită celui care a primit pensia. Aceasta poate crește la 70%, în anumite circumstanțe, care sunt detaliate în acest articol.\n\n\nÎn cazul în care, la calculul pensiei de văduvie, suma rezultată este mai mică decât minimul stabilit, aceasta poate fi completată cu „complementul la minim”. Pentru a avea dreptul la acest complement, beneficiarul nu trebuie să depășească anumite venituri anuale.\n\n\nDacă beneficiarul nu are un soț sau soție în întreținere, limita veniturilor anuale pentru a accesa complementul la minimuri va fi de 8.941,33 euro. În cazul în care beneficiarul are un soț sau soție în întreținere, limita veniturilor se va stabili la 10.429,82 euro pe an.\n\n\nAstfel, beneficiarii care au sau preconizează că vor primi venituri peste aceste sume nu vor putea completa pensia lor cu acest complement și, prin urmare, vor primi o pensie de văduvie sub suma minimă stabilită.\n\n\nA consemnat: Occidentul Românesc\n\n\nInformații și foto: NoticiasTrabajo",
        "author": null,
        "date": "2024-05-31T12:33:29+02:00",
        "category": "Informații",
        "url": "https://occidentul-romanesc.com/pensia-minima-de-vaduvie-in-spania-in-2024/",
        "region": "Spania"
    },
    {
        "title": "Pentru a salva zonele rurale, guvernul spaniol încurajează cetățenii să rămână la sate și după pandemie",
        "content": "Pentru prima dată în ultimele decenii, unele localităţi aflate în apropierea principalelor centre urbane din Regatul Spaniei încep să înregistreze creşteri ale numărului de cetăţeni, în condiţiile în care restricţiile de circulaţie şi temerile provocate de răspândirea virusului stimulează cererea de locuinţe spaţioase, aflate mai aproape de natură, relatează Bloomberg.\n\n\nÎntr-o ţară în care unele regiuni sunt extrem de slab populate, autoritățile spaniole încearcă să încurajeze oamenii să rămână la sate şi după ce va lua sfârşit pandemia.\n\n\nÎn acest context, guvernul spaniol promite să susţină acest trend, exploatând cei 140 de miliarde de euro pe care îi va primi prin intermediul planului de recuperare UE de-a lungul următorilor şase ani. Astfel, guvernul plănuieşte să cheltuie tot mai mult pentru îmbunătăţirea infrastructurii şi oportunităţilor din mediul rural.\n\n\nGuvernul de la Madrid intenţionează să cheltuie 2,3 miliarde pentru asigurarea cu fibră optică a întregii ţării până în 2025 şi 2 miliarde de euro pentru extinderea infrastructurii 5G. Mai mult, autorităţile vor să aloce câteva miliarde de euro restaurării clădirilor municipale din zonele rurale şi să protejeze patrimoniul natural în timp ce va susţine agricultura sustenabilă, pescuitul şi gestionarea pădurilor, scrie zf.\n\n\nTotuşi, procesele se vor extinde pe o perioadă lungă de timp. Pe măsură ce campania de vaccinare din Spania continuă să avanseze, oamenii încep să ia în calcul reîntoarcerea în zonele urbane, forţând guvernul să îşi accelereze planurile în perioada următoare.\n\n\nSpaniolii au început să se mute \nen masse\n la oraşe odată cu începutul anilor 1950, la peste un deceniu de la sfârşitul Războiului Civil. Primul şi cel mai mare exod rural al Spaniei a durat până în 1991, ridicând porţiunea de cetăţeni din mediul urban de la 60% la 80%, conform băncii centrale.\n\n\nBazându-ne pe numărul de kilometri pătraţi care conţin cel puţin un locuitor, doar 13% din teritoriul Spaniei este populat, faţă de 70% în Franţa şi 60% în Germania.",
        "author": null,
        "date": "2021-05-19T09:20:41+02:00",
        "category": "Spania",
        "url": "https://occidentul-romanesc.com/pentru-a-salva-zonele-rurale-guvernul-spaniol-incurajeaza-cetatenii-sa-ramana-la-sate-si-dupa-pandemie/",
        "region": "Spania"
    },
    {
        "title": "Pentru celebrarea Zilei Naționale și a primei reuniuni interguvernamentale dintre România și Spania, la Madrid avut loc un concert de înaltă clasă",
        "content": "Pe acordurile Muzicii Reprezentative a Armatei Române și a Unității de Muzică a Gărzii Civile din Regatul Spaniei, s-a sărbătorit, în avans, Ziua Națională a României (1 decembrie) și prima reuniune interguvernamentală dintre România și Spania (23 noiembrie), alături de reprezentanți ai autorităților spaniole, ai mediului academic și de afaceri local, ai corpului diplomatic și consular acreditat în Spania și a membrilor comunității de români de pe plan local.\n\n\n\n\nConcertul extraordinar a fost organizat pe \n21 noiembrie,\n de \nAmbasada României în Regatul Spaniei\n în colaborare cu \nInstitutul Cultural Român de la Madrid\n.\n\n\nÎntr-o atmosferă de sărbătoare, sala \nOrchestrei Radioteleviziunii Naționale Spaniole\n din cadrul \nTeatrului Monumental din Madrid\n s-a arătat a fi neîncăpătoare pentru publicul numeros prezent la eveniment. Aproximativ \n1.300 de persoane\n s-au lăsat fermecate de virtuozitatea celor două fanfare care au cântat piese celebre din repertoriul național și internațional, sub bagheta \ndirijorilor col. Aurel Gheorghiță și lt. col. Jaime Ismael Enguídanos.\n Dincolo de programul interpretat, cele două muzici militare au a oferit în mod simbolic imaginea coeziunii.\n\n\n\n\nÎn mesajul de deschidere, ambasadorul \nGeorge Bologan\n a subliniat importanța acestui moment cultural de excepție în istoria relațiilor bilaterale, dată de marcarea a patru evenimente care marchează prietenia și relația privilegiată dintre popoarele noastre: \nZiua Națională a României\n, prima ședință comună de guvern între România și Spania, \n40 de ani de la aderarea Spaniei la NATO\n și preluarea de către Spania, în al doilea semestru al anului 2023, a \nPreședinției Consiliului Uniunii Europene\n. Prin organizarea acestui concert care a avut în centrul atenției fanfarele militare, \nRomânia și Spania\n transmit în primul rând un mesaj puternic de angajament comun față de întărirea unității și solidarității europene și transatlantice, într-un moment istoric care ne arată că pacea și prosperitatea nu trebuie niciodată considerate de la sine înțelese.\n\n\nDe asemenea, șeful misiunii diplomatice a punctat că\n „într-o perioadă marcată de dezechilibre geopolitice, ședința comună de guvern dintre România și Spania, țări aflate la extremități opuse ale Uniunii Europene, reprezintă un exemplu de prietenie care nu cunoaște limite geografice și expresia voinței comune de a identifica, prin dialog și colaborare, soluții viabile la provocările comune cărora trebuie să le facem față, destinul nostru fiind unul comun”.\n\n\nAmbasada României în Regatul Spaniei mulțumește și pe această cale, tuturor sponsorilor și partenerilor media care au fost alături în promovarea acestui eveniment de excepție atât în Spania, cât și în România. S-a demonstrat încă o dată că munca de echipă duce la construirea de proiecte de succes în sprijinul comunității, subliniind totodată legăturile culturale și istorice strânse dintre statele noastre.\n\n\nEvenimentul a fost transmis în direct pe paginile de \nFacebook\n și Youtube ale Ambasadei României în Regatul Spaniei.\n\n\nComunicat și foto: Ambasada României în Regatul Spaniei",
        "author": null,
        "date": "2022-11-22T18:23:05+02:00",
        "category": "Cultură",
        "url": "https://occidentul-romanesc.com/pentru-celebrarea-zilei-nationale-si-a-primei-reuniuni-interguvernamentale-dintre-romania-si-spania-la-madrid-avut-loc-un-concert-de-inalta-clasa/",
        "region": "Spania"
    },
    {
        "title": "Persoanele Fizice Autorizate (PFA) în Spania – Avantaje și dezavantaje",
        "content": "Dreptul Persoanelor Fizice Autorizate (\nAutónomos\n) la Securitatea Socială spaniolă a fost recunoscut prima dată prin Legea Securității Sociale din anul 1966, apoi de-a lungul anilor s-au adăugat drepturi, ajungând în ziua de astăzi ca drepturile privind Securitatea Socială a persoanelor fizice autorizate să fie similar persoanelor angajate. Și aici ne referim la dreptul la pensie, la concediu medical, la șomaj etc.\n\n\nComunitatea românească din Spania este în continuare una dintre cele mai numeroase în ceea ce privește numărul de persoane afiliate la sistemul de Persoană Fizică Autorizată, care după datele publicate în Revista Institutului Național de Securitate Socială din luna aprilie 2022, anul acesta se ridică la un număr de 336.949 de români. Găsirea unei idei de afaceri și punerea ei în aplicare în locul căutării unui loc de muncă a devenit o alternativă preferată de către antreprenorii români din Spania.\n\n\nÎnregistrarea ca Persoană Fizică Autorizată în Spania se poate solicita de către orice persoană, inclusiv de către cetățenii români care nu dețin Certificatul de Înregistrare ca Cetățean al UE (NIE), certificat pe care prin această cale îl pot obține.\n\n\nCu solicitarea unui NIE provizoriu la Poliție este suficient pentru a putea completa apoi formularul 036/037 la Finanțe și pentru a solicita înregistrarea la Securitatea Socială. Odată obținută înregistrarea în mod corect, se poate solicita Certificatul de Înregistrare ca Cetățean al UE (NIE) verde, fără dată de valabilitate.\n\n\nAtenție însă, pentru că în funcție de Comunitatea Autonomă în care locuiți, funcționarii vă pot solicita și alte documente precum declarațiile fiscale după un trimestru de activitate pentru a obține \nNIE-le\n verde ori proiect de afacere pentru a obține \nNIE-le\n provizoriu. Aceste documente suplimentare au fost solicitate uneori în Madrid, deși nu au o bază legală, legea prevăzând ca fiind suficient doar documentul de înregistrare la Securitatea Socială, solicitări suplimentare care au ca scop evitarea fraudei, deși legea nu le permite astfel de cereri.\n\n\nOdată înregistrați ca Persoane Fizice Autorizate, trebuie avute în vedere obligațiile fiscale și cotizațiile de achitat la Securitatea Socială. Dacă este prima dată când vă înregistrați la Securitatea Socială ca Persoană Fizică Autorizată, în funcție de vârstă, puteți beneficia de cotele reduse în primii doi ani. Pentru a obține această reducere, trebuie să vă înregistrați ca PFA pentru prima dată, să nu fi fost înregistrat ca PFA în ultimii doi ani sau trei ani dacă ați beneficiat anterior de reducere și să nu fiți PFA colaborator (în cazul persoanelor din familie angajate).\n\n\nPentru anul 2022, prima parte: primele doisprezece luni se achită o cotizație de 60 euro (reducere de 80%), a doua parte: din luna a treisprezecea până în luna a optsprezecea se achită o cotizație de 143,10 euro (reducere de 50%), a treia parte: lunile optsprezece până la douăzeci și patru se achită o cotizație de 200,30 euro (reducere de 30 %) și a patra parte: din lunile douăzeci și cinci până la treizeci și șase se achită o cotizație de 200,30 euro (reducere de 30 %) pentru noii PFA și pentru persoanele mai mici de treizeci și cinci de ani. Aceste reduceri se aplică municipiilor mai mici de 5.000 de locuitori ori în anumite Comunități Autonome cum ar fi Madrid.\n\n\nDacă nu puteți beneficia de aceste reduceri, trebuie să cunoașteți faptul că odată înregistrați, trebuie să achitați o sumă de 294 euro lunar în cazul în care cotizați pentru baza minimă de cotizare. De asemenea, în cazul în care beneficiați de reducerile menționate anterior și intrați în situație de neplată a cotizațiilor, veți pierde reducerea și va trebuie să achitați pentru următoarele luni cotizația întreagă.\n\n\nDin anul 2011 Persoanele Fizice Autorizate pot cotiza și pentru șomaj, iar din anul 2019 cotizația pentru șomaj a fost inclusă în cuantumul cotizației. Astfel toate PFA-urile cotizează în mod obligatoriu și pentru șomaj. Pentru a beneficia de acest șomaj nu este suficient să închidem activitatea, cum nu este suficient nici să ne dăm demisia de la locul de muncă în cazul în care sunteți angajat, ci trebuie îndeplinite anumite condiții.\n\n\nÎn cazul PFA-urilor, trebuie să fiți la zi cu plata cotizațiilor la Securitatea Socială și înregistrat în mod corect, să aveți o vechime de cotizare de cel puțin doisprezece luni continue și imediat anterior cererii de șomaj pentru a beneficia de patru luni de șomaj (până la un maxim de doi ani), luându-se în considerare la acest calcul și luna în care este solicitat șomajul.\n\n\nDe asemenea, închiderea activității trebuie să fie cauzată de motive economice, productive sau de organizare, de forță majoră, pierderea licenței administrative de activitate, violența în familie, divorț sau acord de separare matrimonială și în oricare din cazuri să se dovedească cu documente situația de fapt. Ca și în cazul șomajului angajaților, trebuie să semnați un acord de realizare a activităților formative cu Serviciul Public de Muncă și să nu îndepliniți vârsta de pensionare sau perioada minimă de cotizare.\n\n\nPentru calcul perioadei de pensionare la PFA-uri, se au în vedere aceleași criterii ca și la persoanele angajate și se solicită vârsta minimă de 66 ani și două luni care va crește până la 67, cu o perioadă minimă de cotizare de 15 ani, dintre care cel puțin doi ani trebuie să fie în ultimii cincisprezece ani. Pentru pensionarea anticipată se cere vârsta minimă de 63 de ani cu perioada minimă de cotizare de 35 de ani.\n\n\nCuantumul pensiei va depinde de baza de cotizare aleasă de PFA care poate fi de minim 294 euro pentru pensie de 900 euro până la 1.266,66 euro pentru o pensie de 4.139 euro. În momentul de față se iau în considerare ultimii cincisprezece ani de cotizare pentru calculul pensiei, însă se discută mărirea acestei perioade la ultimii douăzeci și cinci de ani.\n\n\nDe asemenea, se discută eliminarea posibilității alegerii bazei de cotizare și implicit a cotizației (dat fiind că majoritatea cotizează pentru baza minimă) și introducerea unui nou sistem de stabilire a cotizației în funcție de volumul de facturare. Asta înseamnă că un PFA care facturează sume mari nu va mai putea cotiza pentru baza minimă, achitând doar minimul de 294 euro lunar, ci i se va stabili o cotizație în funcție de veniturile acestuia.\n\n\nSingurele drepturi pe care nu le are un PFA față de un angajat sunt vacanțele plătite, dat fiind că atât cât lucrează – facturează și dreptul la ajutorul pentru persoanele cu vârsta de peste 52  de ani (\nsubsidio para mayores de 52 años\n), care este încă în discuție pentru a se obține probabil în anul 2023. În rest, au aceleași drepturi în ceea ce privește dreptul la asistență medicală universală, dreptul la concediul de maternitate sau paternitate, dreptul la concediu medical în caz de accident de muncă sau boală, prestații în caz de invaliditate parțială sau absolută.\n\n\nActivitate de angajat poate fi compatibilă cu activitatea de PFA, adică o persoană fizică autorizată poate lucra și pe cont propriu și ca angajat, beneficiind de drepturile oferite de ambele sisteme (în caz de accident de muncă de exemplu, concediu medical sau bază de cotizare dublă pentru pensie), însă în cazul în care este concediat ca angajat ori dorește să închidă activitatea ca PFA și să solicite șomajul pentru PFA, atâta timp cât apare ca activ la celălalt loc de muncă/PFA, nu va putea să lucreze și să obțină șomajul în același timp.\n\n\nAutor: Avocat Ioana Brătuleanu (Madrid) – Colaborator voluntar la Occidentul Românesc\n\nAvocat ICAM specializat în Drept internațional\n\nTelefon 0034.642.308.360\n\nWeb: \nwww.brilawabogados.es\n\nE-mail: \nsecretaria@brilawabogados.es\n\n\nArticol publicat în \nediția tipărită 134\n/iunie 2022 – OR\n\n\nNota redacției:\n\n\n\n\nIoana Brătuleanu\n este avocat specializat în Drept Intonațional Privat, colaborator voluntar în cadrul redacției Occidentul Românesc din 2015. Licențiată în Drept la Facultatea de Drept din cadrul Universității ,,Al. I. Cuza” din Iași, Ioana a urmat cursurile Masterului de Drept european din cadrul aceleași universități, perioadă în care a beneficiat și de o bursă de studiu la Universitatea din Insulele Baleare, Spania. \nÎn anul 2015 a urmat cursurile Masterului de Acces în Avocatură la Universitatea Complutense din Madrid, iar în anul 2017 a devenit membru al Ilustrului Colegiu de Avocați din Madrid. \nÎn prezent își desfășoară activitatea de avocat pe teritoriul Spaniei și al României, având biroul în capitala Spaniei.",
        "author": null,
        "date": "2022-08-25T11:08:12+02:00",
        "category": "Articole",
        "url": "https://occidentul-romanesc.com/persoanele-fizice-autorizate-pfa-in-spania/",
        "region": "Spania"
    },
    {
        "title": "Personalități române și spaniole portretizate în expoziția „Printre caricaturi” a artistului spaniol Néstor Dámaso del Pino",
        "content": "La \nConsulatul Onorific al României în Insulele Canare\n a avut loc, în 23 noiembrie, inaugurarea expoziției artistului \nNéstor Dámaso del Pino\n intitulată \n„Printre caricaturi”\n. Evenimentul este dedicat celebrării \nZilei Naționale\n, astfel că expoziția va rămâne deschisă până în data de 1 Decembrie. Programul de vizitare este de luni până vineri, între orele 09:00 – 14:00 și 14:30 – 19:30.\n\n\n\n\nLa inaugurare a participat un public larg, printre care s-au aflat și \nAlina Râmaru\n – consul onorific al României în Insulele Canare, \nCarmen Hernandez Jorge\n – primar al orașului Telde, consilieri ai primăriei respective, consulul \nAlexandra Mihai\n, consulul \nRăzvan Hebe\n,  funcționari consulari de la secția consulară a Ambasadei României la Madrid, precum și mai mulți consuli ai altor țări în Insulele Canare: consulul Elveției, \nRolf Meyer\n, al Coreei, \nOh Dongil\n, al Japoniei, \nTakeshi Nakajima\n, al Estoniei, \nSergio Pedro Tadeo Benítez\n, dar și directorul Casei Muzeu Leon y Castillo, \nAntonio Gonzalez Padron\n.\n\n\n\n\nDe asemenea, au participat la eveniment preotul român ortodox din Gran Canaria, \nDaniel Tătăran\n și cel din Lanzarote și Fuerteventura, \nVicențiu Boriceanu\n, poetul \nSalvador Sanchez Garcia\n, precum și descendenți ai unora dintre  personalitățile portretizate, cum ar fi \nGelu Barbu\n, \nNicolas Massieu\n, \nDomingo Rivero\n, \nMariana Abăcioaie\n – prima vioară a Orchestrei Filarmonice din Gran Canaria și cetățean de onoare al orașului Las Palmas, \nContele de Berlanga\n, E\ndgar Neville\n.\n\n\n\n\nExpoziția \n„Printre Caricaturi”\n conține 27 de portrete ale unor personalități române și spaniole, care vorbesc despre dimensiunea istorică, socială și culturală a României și Insulelor Canare într-un fascinant schimb de experiență. Toate cele 27 de lucrări au scopul de a reprezenta fizicul și a caracteriza personajul și operele sale într-o paletă coloristică deloc întâmplătoare (de la nuanțele de gri prin care este descris \nGeorge Bacovia\n până la diversitatea coloristică a portretului arhitectului \nCesar Manrique\n) și se transformă în icoane culturale. Indiferent de faima personalităților portretizate, fie că vorbim de \nTomas Morales\n, \nConstantin Brâncuși\n, \nBenito Pérez\n \nGaldos\n sau \nMihai Eminescu\n, importanța expozitiei constă în faptul că, prin creionul artistului, s-au construit punți culturale între cele două țări.\n\n\n\n\nExpoziția va avea o a doua inaugurare, de data aceasta pentru publicul din Tenerife, care se va întâmpla în data de 5 decembrie, în sala de expoziții din strada Grande nr. 1 și va putea fi vizitată până în data de 19 decembrie 2017.\n\n\nAutor: Occidentul Românesc\n\n\nFotografii: Antonio Alí\n\n\nLista personalităților române și spaniole portretizate în expoziția „Printre caricaturi”\n\n\n\n\nMihai Eminescu (1850 – 1889), Rumanía.\n\n\nIon Luca Caragiale (1852 – 1912), Rumanía.\n\n\nNicolae Iorga (1871 – 1940), Rumanía.\n\n\nGeorge Bacovia (1881 – 1957), Rumanía.\n\n\nPanait Istrati (1884 – 1935), Rumanía.\n\n\nDan Mateescu (1911 – 2008), Rumanía.\n\n\nConstantin Brancusi (1876 – 1957), Rumanía.\n\n\nAdrian Păunescu (1943 – 2010), Rumanía.\n\n\nNichita Stănescu (1933 – 1983), Rumanía.\n\n\nTomás Morales (1884 – 1921), Gran Canaria.\n\n\nBenito Pérez Galdós (1843 – 1920), Gran Canaria.\n\n\nFernando León y Castillo (1842 – 1918), Gran Canaria.\n\n\nNéstor Martín de La Torre (1887 – 1938), Gran Canaria.\n\n\nDomingo Rivero (1852- 1929), Gran Canaria.\n\n\nNicolás Massieu (1876 – 1954), Gran Canaria.\n\n\nCelso Martín de Guzmán (1946 – 1994), Gran Canaria.\n\n\nFrancisco de Bethencourt (1850 – 1916), Lanzarote.\n\n\nTalio Noda (1943), La Palma.\n\n\nBonnín Guerín (1874 – 1963), Tenerife.\n\n\nCésar Manrique (1919 – 1992), Lanzarote.\n\n\nNicolás Estévanez (1838 – 1914), Gran Canaria.\n\n\nÓscar Domínguez (1906 – 1957), Tenerife.\n\n\nJosefina de la Torre (1907 – 2002), Gran Canaria.\n\n\nAlfredo Kraus (1927 – 1999), Gran Canaria.\n\n\nSalvador Sánchez „Borito” (1933), Gran Canaria.\n\n\nCristino de Vera (1931), Tenerife.\n\n\nGelu Barbu (1932-2016), Rumanía.",
        "author": null,
        "date": "2017-11-28T11:44:52+02:00",
        "category": "Articole",
        "url": "https://occidentul-romanesc.com/personalitati-romane-si-spaniole-portretizate-in-expozitia-printre-caricaturi-a-artistului-spaniol-nestor-damaso-del-pino/",
        "region": "Spania"
    },
    {
        "title": "Peste 85% din hotelurile din Madrid sunt ocupate",
        "content": "În ciuda faptului că nivelurile turistice sunt încă departe de ceea ce se înregistra înainte de pandemie, hotelurile din Madrid sunt ocupate în proporție de peste 85%, ajungând la 100% în unele situații, scrie tourinews.es.\n\n\nAcest lucru a fost confirmat de Marta Rivera de la Cruz, consilier al Culturii, Turismului și Sportului în guvernul Comunității Madrid. „Zilele acestea vizitez hoteluri. Majoritatea sunt ocupate peste 85% din capacitate. Astăzi, directorul unui hotel menționa că mâine va fi ocupat 100%, ceea ce începe să fie foarte plin de speranță”, a precizat consilierul, citat de La Vanguardia.\n\n\nPrimarul Madridului a subliniat că recuperarea turismului internațional este importantă, și „evoluează foarte bine”. De altfel, în luna iunie, Madridul a primit 139.058 de străini, fiind a șasea comunitate spaniolă vizitată de turiști internaționali, potrivit Institutului Național de Statistică (INE).\n\n\nA consemnat: Mircea Fluieraș – OR\n\n\nFoto: elpais.es",
        "author": null,
        "date": "2021-08-24T09:10:48+02:00",
        "category": "Spania",
        "url": "https://occidentul-romanesc.com/peste-85-din-hotelurile-din-madrid-sunt-ocupate/",
        "region": "Spania"
    },
    {
        "title": "Peștera de Cristale Gigant din Spania, o nouă atracție turistică la nivel mondial",
        "content": "Pe lista celor mai frumoase „monumente” naturale ale lumii, se înscrie din acest an și\n Peștera de Cristale Gigant din Pulpí\n, provincia Almería, Spania, atestată ca fiind cea mai mare peșteră de cristale din Europa și a doua din lume.\n\n\nPeștera de Cristale Gigant a fost descoperită încă din anul 1999 de către geologii Grupului Mineralogist din Madrid, într-o mină abandonată (Mina Rica) de pe dealurile Sierra del Aguilón, în apropierea orașului Pulpí, din provincia Almeria. Exploatările miniere de fier și plumb din zonă au reprezentat multă vreme o resursă economică importantă pentru populație, până în anii ’60 când au fost închise.\n\n\nDin anul 1999 și până în aprilie 2018, când au început lucrările pentru accesul turiștilor la peștera magică, geologii s-au dedicat studiului și descifrării misterelor din mina abandonată în urmă cu peste 59 de ani.\n\n\nGuvernul Provinciei Almeria și Primăria din Pulpí au investit peste 1,2 milioane de euro în acest proiect, care va reda științei și turismului, unul dintre cele mai prețioase și mai spectaculoase „monumente” naturale din lume.\n\n\n„Geoda” are o formă de pâlnie și ocupă o cavitate de 8 metri lungime, 1,8 m lățime, 1,7m înălțime, situată la peste 60 de metri adâncime. Transparența, dimensiunile, perfecțiunea și mărimea cristalelor de până la 2 metri, poziționează peștera ca fiind un fenomen unic la nivel mondial.\n\n\nCristalele nu sunt altceva decât sulfat de calciu (gips). Un material de construcții foarte comun. Excepția, în acest caz, sunt condițiile specifice care au modelat materialul în timp și care l-au determinat să dobândească un aspect senzațional. Un proces lent, de mii de ani, care a început cu o fractură în stâncă, care s-a umplut apoi cu apă caldă de origine vulcanică. Această apă, odată cu trecerea timpului geologic s-a răcit, și când gazele s-au evaporat, a existat suficient spațiu pentru ca apa în combinație cu sulfatul de calciu să înceapă să se cristalizeze. Interesant este faptul că transparența gipsului gigant este de așa natură, încât arată ca niște blocuri de gheață prin care și literele unei cărți pot fi citite.\n\n\nDe-a lungul celor 350 de metri de galerie, turiștii vor putea admira alte cristale mai mici decât cele gigantice din \n„geoda”\n, o mineralogie singulară care a ieșit din pereți, podea și tavan, a căror puritate va permite vizitatorilor să vadă picături de apă în interior, închise pentru eternitate, un patrimoniu geologic bogat și unic care va surprinde vizitatorul.\n\n\nFrancisco Javier Fernández Amo\n, geolog, profesor la Universitatea din Almeria, declara: \n„Aceasta este singura peșteră de tip „geoda” (adică un spațiu închis în care s-au format cristale) din Europa. În lume mai există o alta în Mexic, care este mai mare, dar problema cu acea „geoda” este că se află la o adâncime de 200 de metri, ceea ce face ca accesul publicului să fie unul riscant. Aşa că putem afirma în momentul de față, că Peștera de Cristale Gigant din Pulpí este singura „geoda” din lume pe care oamenii o vor putea vizita fără niciun fel de risc.”\n\n\nPentru realizarea căii de acces s-au efectuat lucrări nu tocmai ușoare. \n„Mina era acoperită de un morman înalt de un peste un metru, aşa că am fost nevoiți să îndepărtăm peste 600 de tone de piatră, moloz şi pământ.”, \na declarat \nAntonio Sánchez\n, şef de şantier.\n\n\nPeștera de Cristale Gigant din Pulpí nu este mare. Are o lungime de 8 metri şi o înălțime de aproximativ 2 metri, însă niciun cristal nu seamănă cu celălalt. Unele sunt netede și rotunjite, în timp ce altele sunt ca niște țepi care se strecoară în mijlocul grotei. Cei care vor dori să admire această nouă minune a naturii, o pot face începând cu luna \noctombrie 2019\n.\n\n\nAutor: Kasandra Kalmann Năsăudean\n\n\nScriitor, jurnalist de investigații (membru CCNMA), analist financiar independent, director editorial la Occidentul Românesc.\n\n\nFoto: Primăria Pulpí (Ayuntamiento De Pulpí)",
        "author": null,
        "date": "2019-12-05T12:15:47+02:00",
        "category": "Spania",
        "url": "https://occidentul-romanesc.com/pestera-de-cristale-gigant-din-spania-o-noua-atractie-turistica-la-nivel-mondial/",
        "region": "Spania"
    },
    {
        "title": "PHOENIX aniversează 60 de ani de existență",
        "content": "Interviu cu Nicu Covaci, 15 aprilie 2021, Moraira, Spania\n\n\n„Libertatea nu se vinde, nu se cumpără, nu se negociază, nu se împrumută, nu se ia și nu se dă pe credit. Te naști sau nu te naști liber și lași moștenire ceea ce tu însuți ai primit la naștere. (…) Tocmai asta a însemnat PHOENIX pentru generația mea și pentru multe asemenea generații. O mână de oameni care s-au născut liberi și care au lăsat moștenire generației mele și altor atâtea generații miracolul libertății. Pentru mine și generația mea PHOENIX egal LIBERTATE.”- \nIon Cepoi\n\n\nGabriela Căluțiu Sonnenberg\n: Nicu Covaci, pare de necrezut, dar se împlinesc 60 de ani de la înființarea formației Phoenix. Nu cred că mai există în lume o trupă cu o istorie atât de îndelungată, fără discontinuități.\n\n\nNicu Covaci\n: Așa este, PHOENIX împlinește 60 de ani existență anul acesta, răstimp în care am înregistrat multe schimbări în componență, dar și în stil si mesaj.\n\n\nGabriela Căluțiu Sonnenberg\n: MITUL PHOENIX, cum bine l-a numit emeritul om de cultură Ion Cepoi, continuă să trăiască și să se hrănească din nestăvilita dragoste de viață a muzicienilor perindați prin componența trupei. Care este mesajul pe care ni-l transmite PHOENIX, după părerea ta?\n\n\nNicu Covaci\n: Mesajul nostru este unul singur: LIBERTATEA. Distinsul gorjean pe care l-ai citat adineaori a mai spus: \n„Libertatea nu se vinde, nu se cumpără, nu se negociază, nu se împrumută, nu se ia și nu se dă pe credit. Te naști sau nu te naști liber și lași moștenire ceea ce tu însuți ai primit la naștere. (…) Tocmai asta a însemnat PHOENIX pentru generația mea și pentru multe asemenea generații. O mână de oameni care s-au născut liberi și care au lăsat moștenire generației mele și altor atâtea generații miracolul libertății. Pentru mine și generația mea PHOENIX egal LIBERTATE.”\n\n\nGabriela Căluțiu Sonnenberg\n: Da, a spus adevărul. Noi toți ne regăsim în cuvintele acestea. Dar tu, ca lider al formației, fondator și promotor, al cărui nume se suprapune perfect peste numele PHOENIX, ce simți acum, la ceas aniversar?\n\n\nNicu Covaci\n: Emoție, bucurie, mândrie și speranță. De toate, dar mai ales de speranță avem nevoie acum, când zarurile Omenirii, dar și ale fiecăruia dintre noi în parte, se rostogolesc în derivă, făcându-ne să ne îndoim de propriul nostru viitor, de propriile noastre valori.\n\n\nGabriela Căluțiu Sonnenberg\n: Uneori, o privire asupra trecutului ne poate ajuta să ne clarificăm viitorul. \nSă începem așadar cu primii pași: Acum șaizeci de ani erai un adolescent. Cum de ai pornit pe drumul muzicii așa de tânăr? A fost premeditare, sau întâmplare?\n\n\nNicu Covaci\n : Evident, n-am știu de la bun început ce va veni, dar am mers pe ceea ce simțeam. Și, când faci asta, nu dai niciodată greș. Eram elev la Școala de Arte plastice, dar luam și lecții de pian, deci cunoșteam notele și cântam la chitară. Am fost rugat să mă ocup de organizarea brigăzii artistice a unei școli vecine, din Timișoara. Acolo am făcut cunoștință cu o parte din viitorii membri componenți ai formației, cu Moni Bordeianu, de exemplu, toboșarul. De la prima participare, brigada a luat locul întâi pe țară la Festivalul Cântarea României. După absolvire, firește, ea s-a desființat, dar formația a mers mai departe. Cântam Shadows, Monkeys, Bod Dylan, Easy Beats. Beatleșii încă nici nu apăruseră, noi suntem mai vechi decât ei. Ne luaserăm numele „Sfinții”. Conotația religioasă nu le-a plăcut cadrelor decidente din spațiul cultural de pe atunci, și ne-au interzis, așa că mai târziu, în 1964, am decis să ne schimbăm numele în PHOENIX. Asta ca să demonstrăm că nu ne lăsăm intimidați așa de ușor și suntem capabili să ne reinventăm, să renaștem din propria cenușă, ca legendara pasăre nemuritoare.\n\n\nGabriela Căluțiu Sonnenberg\n: Ce fel de muzică cântați la acea vreme? Care a fost primul vostru cântec?\n\n\nNicu Covaci\n: Prima noastra compozitie se chema „Știu că mă iubești și tu”. Era suavă, pe două voci, frumoasă. Pe atunci toate cântecele se brodau pe tema dragostei. A ieșit șlagăr. Dar în general, ca mai toate formațiile din acele timpuri, ne ghidam după muzica din străinătate, mai ales pentru că noi timișorenii, fiind la granița de vest a țării, aruncam privirea peste gard, inspirându-ne de „dincolo”. Aceea a fost prima etapă, a căutărilor și a tatonărilor, a revoltei vârstei adolescentine, crudă în toate sensurile. Aveam faima delor mai răi băieți din Timișoara. Bătăuși, spărgeam, distrugeam, eram protestatari. Ne prindea poliția, ne tăia părul, ne scurta pantalonii (aveam pantaloni trapez). Apăruse săpunul lichid Deval; noi l-am turnat în Timișoara în apa fântânii arteziene, între catedrală și teatru. S-a făcut o spumă de doi metri, s-a înfundat toată piața, de n-au mai putut circula nici tramvaiele prin fața cofetăriei de lux Violeta, unde stateam la o înghețată și ne uitam pe geam la catastrofa de afară!!! A fost sabotaj. Faza aceea a durat până în anul 1967, când s-a produs o schimbare bruscă, de adâncime.\n\n\nGabriela Căluțiu Sonnenberg\n: Erați deja cunoscuți și admirați în 1967. Aveați boxele acelea formidabile, aduse de tine din afară, cu care soundul concertelor era inconfundabil. Mai târziu, instalația aceea a dobândit faimă legendară, pentru că în interiorul lor i-ai ascuns din țară pe băieții formației, Țăndărică, Krauser și pe ceilalți, ceva ani mai târziu. Încăpea un om în fiecare dintre ele. Pe atunci aveați deja discuri de succes, înregistrate la studiourile Electrecord. Ce eveniment major v-a afectat așa de tare încât ați îndrăznit să vă reinventați?\n\n\nNicu Covaci\n: E-adevărat, PHOENIX era miza cea mai sigură a casei de discuri Electrecord la acea oră. Țin minte că celebra Margareta Pâslaru vânduse 180.000 de exemplare dintr-unul din discurile ei. Noi, cu primul nostru vinil, am atins cifra de vânzări 300.000. Însă, pentru a-și asigura succesul la public, Eletrecord ne-a obligat să punem două piese străine. Discurile erau în format mic, cu patru titluri în total. Ori noi ne doream cântece proprii, aveam compoziții noi și știam că eram capabili să le creăm. Într-o bună zi, cotrobăind prin pivnițele Eletrecordului, la care aveam acces liber, am dat peste ceva care mi-a produs o revelație zguduitoare.\n\n\nAm găsit înregistrări istorice, pe cilindri de ceară, ca pe vremea lui Edison, din timpuri în care încă nu se inventase magnetofonul. Ritmurile ancestrale și melodiile pe care le-am auzit atunci m-au uluit.  Erau datini si ritualuri precreștine… Stăteam cu Ioji Kappel noapte de noapte, le ascultam plângând, ni se ridica părul vâlvoi pe cap, de emoție. Mesajul lor era așa de clar, de direct și de inconfundabil! Și astăzi le mai ascult, le am pe disc, sunt nemaipomenite. Proveneau din satele de pe munții noștri. Aveau o rezonanță unică, aminteau de ritualuri străbune, ba chiar făceau punți de legătură cu ceea ce auzisem pe alte filiere, venind dinspre Irlanda, de la celții care au trecut Dunărea cu trei sute de ani înainte de Hristos.\n\n\nDe aceea spun că ne bazăm pe tradiții precreștine, vioara cu două corzi din Maramureș sună exact ca surorile ei din Irlanda, cântă în două intervale, cvinte/cuarte. La fel sunt dansurile: River Dance se suprapune perfect peste dansurile noastre din Maramureș. De ce dansează oșenii noștri square dance? Totul e ritual, mai ales legat de înmormântare, mă gândesc la Săpânța, sau la tulnicele care sună cu un bocet lung. E foarte probabil ca popoarele nordice să le fi preluat de la strămoșii noștri, și nu invers. Cine spune că nu? Ce dovezi au?\n\n\nStudiind istoria, am realizat că pot să mă plasez cu muzica mea înainte de valurile migratoare care au traversat teritoriul României, trăgându-mi sevele direct de la sursă, lăsând la o parte filtrul pe ocolite, al muzicii occidentale. Acela a fost impusul decisiv. Nu mai era drum de întors, trebuia să creăm ceva nou. Așa s-a născut primul nostru disc : „Cei ce ne-au dat nume”. Cu totul și cu totul altceva !\n\n\nGabriela Căluțiu Sonnenberg\n: Nu v-a fost frică să renunțați la renumele pe care îl aveați deja ? Era, totuși, riscant să deviați de la drumul comod, care vi se așternea în față.\n\n\nNicu Covaci\n: \nComod\n e un cuvânt din afara vocabularului nostru. PHOENIX e incomod, și fără risc nu există! Tocmai asta e ideea cenușei care se încheagă mereu în forme noi, ideea de a te reinventa mereu. Dovadă că n-am căzut în gol este faptul că ne-am propulsat instantaneu pe o treaptă superioară noul disc. Parcă locul acela ne așteptase pe noi.\n\n\nGabriela Căluțiu Sonnenberg\n: A urmat etapa voastră cea mai de succes. Ca printr-un miracol, cum bine spune titlul altui disc, fluierul a înmugurit. Ai început să compui melodii proprii, febril. Ai peste 200 de titluri proprii la activ. Cum procedezi când compui? Cu ce începi?\n\n\nNicu Covaci\n: Întotdeauna cu melodia. Textul vine abia după aceea; recunosc că am și am avut noroc de textieri foarte buni. Pentru mine însă, melodia primează. Vreau ca muzica mea, la fel ca tablourile mele, să degaje o energie enormă. Eu sunt de părere că materia nu există. Există doar energie, care îmbracă diverse forme. Piatra, stânca, pomul, totul este energie, totul este viață. Asta mă fascinează pe mine, energia și forța, și vreau să exprim această impresie. Cântecele te fac vesel sau te fac trist, dar rămâi cu ceva. Ele trebuie să vină spre tine, să nu fie doar o bârâială, o curgere de sunete, plăcute urechii. Vreau teme clare, identificabile, care transmit o stare.  La un moment dat am cântat împreună cu Gheorghe Zamfir pe scenă. Uite, mi se face pielea găinii și acum: sunetele s-au îmbinat într-o armonie nemaipomenită, muzica aceea nu a avut nevoie de cuvinte. Toată sala era înmărmurită, vrăjită. Aceasta este muzica, un limbaj universal. Ceea ce dăm ne interesează. Nu contează cine suntem noi. Oricine ni se poate alătura, câtă vreme face muzică bună. Mie nu mi-e frică de nimeni. Spun „Hai, cântă cu mine, te încurajez. Cântăm împreună!” Noi gândim în dimensiuni mari, nu avem orgolii de trupă elitistă, nici complexe de inferioritate. Numai cine are valoare reală rezistă  alături de noi peste timp. Vârsta nu contează.\n\n\nGabriela Căluțiu Sonnenberg\n: Și textul, ce sens mai are atunci?\n\n\nNicu Covaci\n: El vine să coloreze, să sugereze, să întărească sugestia. Să nuanțeze și să completeze întregul, la fel ca prezența scenică. Mimica, gesturile, dansul, au la rândul lor un cuvânt de spus.\n\n\nGabriela Căluțiu Sonnenberg:  \nDa, mesajul pe care-l transmiteți are și el un rol. Legat de coerență și verticalitate, îmi amintesc că l-ai criticat pe unul dintre foștii soliști, pe motiv că zâmbea inclusiv în timp ce cânta textele dramatice.\n\n\nNicu Covaci\n: Așa este, nu poți să fii candid, din dorința de a plăcea publicului, când tu cânți despre asuprire și revoltă, despre luptă și vărsare de sânge. Asta denotă că nu știi ce faci, ești pe dinafară.\n\n\nGabriela Căluțiu Sonnenberg\n: Sunt artiști care se feresc cu îndârjire de orice atingere cu realitatea palpabilă, considerând arta ca fiind ceva situat în afara realității cotidiene. Ei susțin că arta nu ar avea nevoie de mesaj. Din câte știu, tu faci parte din tabăra celor care au convingeri diametral opuse: arta, după tine, implică un mesaj.\n\n\nNicu Covaci\n: Arta este născută din mesaj. Abia în momentul în care s-a comercializat, începe să se ferească lumea de mesaj. Pentru că arta are putere. Ascultă un Beethoven: te prăbușește de-a dreptul! Prin artă putem face oamenii să-și smulgă părul din cap, pot fi provocați și la violență. Dar noi asta nu vrem, nu ne-am propus așa ceva niciodată. Ideea este că putem modela lumea, o putem face mai bună. Ea conferă forță celor care au curaj. Textele cântecelor noastre vorbesc de la sine…\n\n\nGabriela Căluțiu Sonnenberg\n: Iar muzica voastră, după atâta timp, nu se demodează. Soundul PHOENIX e unic, dar îl modulați, vă place experimentul, interdisciplinaritatea. Sunteți zeii incontestabili ai rockului Românesc, dar rockul nu vă limitează. Ce stil de muzică asculți cu drag în clipele de repaos creator?\n\n\nNicu Covaci\n: Poate te va surprinde, dar mie îmi place muzica bună. Punct. Dacă  e bună, nu mă orientez după stil. Aici, în Spania, ascult și flamenco, și alte genuri. Muzica bună nu e ceva compartimentat artificial, e un tot armonios care îți dă un sentiment…\n\n\nGabriela Căluțiu Sonnenberg\n: Legat de prezența scenică, știu că ați invitat adesea dansatori, interpreți și artiști din domenii artistice diverse, ați încurajat interferențele dintre arte. Nu v-ați închis ermetic, nu v-ați considerat un cerc închis. În afară de concertul împreună cu Gheorghe Zamfir, care dintre colaborările scenice au fost cele mai reușite, după părerea ta?\n\n\nNicu Covaci\n: Colaborarea cu dubașii din Brănești e de legendă. Răsunau munții de sunetul aproape ritualic al tobelor lor! Concertul cu ei a fost ceva inegalabil, ca de pe altă lume. Costumele lor populare au conferit scenei un aer mistic, ancestral. Asta a fost cândva, în anii șaptezeci. Am cântat și împreună cu vestitul cor MADRIGAL!!! Mai recent, electrizantă este prezența scenică a trupei în componența modernă. S-au perindat prin formație aproape o sută de muzicieni. Mereu am fost deschiși noului. Violonista de acum e nemaipomenită. În timp ce cântă, se învârte ca o morișcă, sare-n sală, se plimbă prin public, saltă, execută un adevărat dans al ielelor, dar nu-i scapă nimic, nu greșește un ton. Am luat și bătrâni și copiii. Maiestuoasă a fost, de exemplu, și colaborarea cu Orchestra Simfonică din Timișoara, cooptată la realizarea discului Symphoenix. Într-un cuvânt, avem la ce privi cu mândrie înapoi, dar și înainte.\n\n\nGabriela Căluțiu Sonnenberg\n: Pentru că pomenești solista, când anume mai exact v-ați decis să întrerupeți tradiția pur masculină a grupului, acceptând o „Mândră” în rândurile voastre?\n\n\nNicu Covaci\n:  De ce nu?! Decizia a venit de la sine. Aveam nevoie de vioară, Manni Neumann mă trădase și plecase. Fiind soția basistului nostru, am ascultat-o pe „fata cu părul verde” (chiar așa arată în lumina reflectoarelor!) și ne-am dat seama că ne aduce un progres muzical de neegalat. De altfel toate deciziile de cooptare în echipă se bazează pe principiul muzical. Solistul actual are o voce atât de bună, încât poate să spargă prin vibrație un pahar, dacă ține tonul. Iar toboșarul pe care l-am descoperit pe când avea 14 ani, acum e major, a  rămas genial. Din păcate, criteriul valorii se cam rătăcește în capitalism.\n\n\nGabriela Căluțiu Sonnenberg\n: Oare frâna asta pandemică nu e cumva o șansă să ne revenim, să ne reorientăm spre valori mai perene?\n\n\nNicu Covaci\n: Problema este educația. Omul nu este decât ceea ce știe, copilul nu este decât ceea ce l-ai învățat. Azi, tu nu ai voie să mai educi un copil, pentru că, pasămite, îi strici personalitatea. Păi personalitatea se clădește prin informație și educație! Temperamentul, eventual, se moștenește. Deci oamenii de astăzi, care nu învață nimic, pot fi conduși și manipulați oricând și oriunde.\n\n\nGabriela Căluțiu Sonnenberg\n: Dar muzică bună se mai face.\n\n\nNicu Covaci: \nPăi talentul există în continuare. Sensibilitatea a rămas, dar e canalizată greșit. Tineri care fac muzică bună sunt și astăzi, dar sunt debusolați, le lipsește orientarea. Sunt obligați să facă ce se cere: investiții mici, câștiguri mari. Mercantilism!\n\n\nGabriela Căluțiu Sonnenberg\n: Și voi ați câștigat cândva enorm de mulți bani, chiar dacă aspectul material a fost mai degrabă un „efect colateral”. Concertele voastre au fost dintotdeauna de-a dreptul electrizante. Pentru tine, care dintre ele este cel mai memorabil?\n\n\nNicu Covaci\n: Cel cu dubașii din Brănești, de la poalele cetăților dacice, din 1976, organizat în colaborare cu Cenaclul Flacăra de pe atunci. Veniseră zeci de mii de oameni, erau plini versanții de participanți la festival. În timp ce cântam pe scenă, am simțit un parfum îmbătător. Când am ridicat ochii, am văzut că înfloriseră ca la comandă pădurile de salcâm din jurul nostru. A fost ca un cadou ceresc. Până astăzi sunt convins că muzica nu a fost străină de acea izbucnire bruscă a sevelor naturii. Vorbesc aici despre fenomenul de rezonanță. În momentul în care tu cânți și cinci mii de oameni încep să plângă, înseamnă că ai transmis ceva. Eu emit doar energie. Sunetul organizează  energia și o transformă în vibrație, apoi omul din public o recepționează prin emoție. E o mare satisfacție. Tu faci un efort mare. Pleci acasă mai încărcat decât ai venit. Oamenii vin flămânzi la concert. Ca solist, simți asta atunci când părăsești scena. Energia cu care se încarcă publicul ți se transmite și te face euforic. E un miracol.\n\n\nGabriela Căluțiu Sonnenberg\n: Etapa „cenaclului pletoșilor”, sub conducerea controversatului Adrian Păunescu, cu toate excesele și implicațiile ei politice, rămâne un pion de bază al biografiei PHOENIX. Bardul Păunescu v-a creionat un portret destul de realist: „Ei nu fac muzică pentru că se face muzică în lume, ci pentru că acesta este felul lor de a fi. Educând încet, încet, publicul într-acolo unde și-a educat propria vocație, spre o muzică plină de sens, de energie și tandrețe, Phoenix poate fi considerată, cred, fără nici o exagerare, realitatea cea mai clară a tinerei noastre muzici”, a spus cândva. Dădeați concerte peste concerte, erați adulați. Ce amintiri ai din perioada aceea?\n\n\nNicu Covaci\n: Eram pe culmile succesului în anii șaizeci – șaptezeci. Și da, câștigam mulți bani, enorm pentru niște tineri ca noi. Țin minte că uneori circulam de trei ori pe zi cu avionul între Timișoara la București. Luam prânzul la Ambasador, ne întorceam la Timișoara, iar seara eram iar în București, cinam la Lido. Eram singurii pasageri, jucam fotbal în avion. Nu eram decât noi și doi securiști, unul în față și unul în spate. Țineam concert după concert, eram nebuni, frumoși, bogați. A fost o epocă de efervescență nemaipomenită, elanul de atunci e neștirbit până astăzi, rămâne în suflet.\n\n\nGabriela Căluțiu Sonnenberg\n: Ai vorbit despre concertul cel mai drag. Dar din afara scenei, care „amintire PHOENIX” te-a marcat cel mai tare?\n\n\nNicu Covaci\n: Incontestabil aventura fugii din țară, cu băieții ascunși în boxe. Dacă ne prindeau grănicerii, carcera cea mai cruntă ne-ar fi fost sortită, sau ne împușcau. Îmi dau lacrimile și acum când mă  gândesc la dramatismul acelei nebunești incursiuni în noapte. Sunt atât de multe de spus despre acel moment, încât s-ar putea scrie o carte separată, sau poate face cineva un film. Păcat că nu avem aici loc pentru a intra în detalii. Cine dorește, poate să citească epopeea în cele două volume autobiografice publicate de mine în România.\n\n\nGabriela Căluțiu Sonnenberg\n: Aceeași editură, Integral, ți-a publicat recent și un album de artă. Puțini știu că ai studiat artele plastice. Citez caracterizarea pe care ți-o face acolo editorul, Costel Postolache: „Dincolo de toate, Phoenix înseamnă omul, singurul care, vreme de aproape șaizeci de ani, a tras la jugul unui car cu iluzii. Compozitor, textier, aranjor, manager, lider necontestat, Nicolae Covaci este Phoenix. O personalitate excepțională, un artist cu anvergură renascentistă, muzician, pictor, sculptor, poet, Nicolae Covaci este, a fost și va fi spiritus rector al formației Phoenix.” Mă folosesc de cuvintele sale și te întreb: ce greutăți porți în carul cu iluzii acum, în plină pandemie, când formația e despărțită, condamnată la izolarea atât de dăunătoare nouă, tuturor?\n\n\nNicu Covaci\n: Nu mă las, chiar dacă sunt trist, foarte trist, pentru tot ce se întâmplă acum în lume. Nu mi-e rușine să recunosc că aproape zilnic am câte un moment în care pur și simplu mă podidesc lacrimile. Din cele 17 concerte pe care Raluca Talasma, managerul nostru foarte activ, ni le programase din martie până în mai anul trecut, doar două am putut ține, în august,  în condiții foarte restrictive. Cultura este prima sacrificată pe altarul aceste crize ucigătoare. Dar nu mă las, am scos recent un disc, beneficiind de sprijinul financiar al unui generos sponsor de la o mare firmă din Germania, Schenker. Acum lucrez la un proiect nou, o carte pe care dorim s-o publicăm anul acesta, ca să punctăm aniversarea celor 60 de ani de existență.\n\n\nGabriela Căluțiu Sonnenberg\n: O creație literară, sau un album de artă?\n\n\nNicu Covaci\n: Nici una nici alta. Mai bine, mai frumos: o carte cu partiturile noastre. Deja am început lucrul la ea împreună cu un prieten foarte bun și priceput, Răzvan Mihai.  Avem semnale pozitive de la un grup de editori, care intenționează să facă ceva deosebit, de înaltă clasă. Se pare că mesajul nostru de iubitori de țară reușește să sensibilizeze sufletele fanilor noștri, așa că ne-am decis să-i ajutăm să înțeleagă mai bine piesele și să le cânte. Pentru a asigura corectitudinea interpretării adăugăm un element inedit în acest domeniu: posibilitatea de a asculta melodiile înregistrate pe suport digital. De asemenea, prezentăm, desigur, textele originale, scrise corect, căci pericolul unei interpretări inexacte a existat și există în continuare. Cine va face efortul de a citi aceste partituri, se va bucura de o interpretare și înțelegere corectă a pieselor.\n\n\nGabriela Căluțiu Sonnenberg\n: Minunat. Abia aștept să țin în mână un exemplar propriu! Deci, avem un motiv de a privi spre viitor cu speranță. Nu-i ușor să faci planuri în vremurile acestea de coșmar. Privind înainte, ce imagine vezi, legată de viitorul formației PHOENIX? Ce ți-ai dori tu să se întâmple cu ea?\n\n\nNicu Covaci\n: Mi-aș dori mult ca într-o bună zi, să stau așezat în public iar pe scenă să evolueze PHOENIX cel nou, tânăr și cu poftă de viață bombastică. Să mă atragă în vârtej atât de tare, încât să nu mai am nimic de adăugat. Atunci aș fi fericit, aș ști că a meritat efortul!\n\n\nGabriela Căluțiu Sonnenberg\n: Sunt sigură că asta se va întâmpla. Semne bune PHOENIX are, dacă îmi este permis să fac o profeție. Mare păcat că, din motive de spațiu, trebuie să ne oprim aici din conversație. Îți mulțumesc mult pentru amintirile evocate, pentru emoțiile pe care le-ai trezit din nou la viață. Cu ce cuvinte vrei să închei acest interviu?\n\n\nNicu Covaci\n:  O parte din  versurile cântecului „Fie să renască” îmi aparține. E vorba de refrenul din mijlocul piesei… Le consider definitorii, pentru mine sunt crez și imn deopotrivă, un fel de „Deșteaptă-te Române!” îmbinat cu „Tatăl nostru”, în ideea de pasăre măiastră, pe care ne-am ales-o drept simbol. Mi se pare că se potrivesc perfect momentului actual:\n\n\nFie să renască numai cel ce har\n\n\nAre de-a renaște curățit prin jar,\n\n\nFie să renască Țara Românească\n\n\nAstăzi ca și mâine, pururi și acum!\n\n\nAutor: Gabriela Căluțiu Sonnenberg \n(Benissa – Spania). \nEconomist, scriitor și jurnalist, promotor de cultură, traducător. Senior Editor în cadrul redacției Occidentul Românesc.\n\n\nFoto: Arhiva personală Nicu Covaci și Theodor Tudose",
        "author": null,
        "date": "2021-08-01T05:15:03+02:00",
        "category": "Articole",
        "url": "https://occidentul-romanesc.com/phoenix-aniverseaza-60-de-ani-de-existenta/",
        "region": "Spania"
    },
    {
        "title": "Picturi rupestre preistorice dezvăluite prin utilizarea dronelor în Spania",
        "content": "Arheologii spanioli au descoperit picturi rupestre preistorice în peșteri greu accesibile din estul Spaniei, folosind tehnologia dronelor. Utilizarea dronelor le-a permis cercetătorilor să adune rapid dovezi ale unor \npicturi rupestre\n cu o vechime cuprinsă între \n5.000 și 7.500 de ani\n, care până acum au trecut neobservate, conform unui comunicat emis de echipa de la \nUniversitatea din Alicante\n (Spania).\n\n\nProiectul a permis inspectarea mai ușoară a zonelor la care, în mod obișnuit, se putea ajunge doar \n„deschizând căi complexe de acces prin escaladă”\n, conform comunicatului. Echipa a declarat că au obținut primele rezultate în doar câteva zile de zbor cu dronele într-o carieră de piatră din municipiul \nPenàguila\n, aflat în provincia \nAlicante\n.\n\n\n„Această zonă este bine cunoscută pentru a găzdui numeroase ansambluri cu artă preistorică”,\n explică în comunicat autorul principal, \nFrancisco Javier Molina Hernández\n, arheolog la Universitatea din Alicante.\n\n\nCățărătorii au vizitat situl și au constatat existența unui mare număr de figuri pictate în diferite stiluri, inclusiv figuri umane stilizate și animale precum capre și cerbi, unii dintre aceștia răniți de săgeți, conform comunicatului. Hernández, poreclit de presa spaniolă \n„Indiana Drones”\n, a lucrat la această cercetare alături de alți doi arheologi, \nVirginia Barciela\n și \nXimo Martorell Briz\n.\n\n\n\n\nExplorând noi înălțimi\n\nCercetătorilor li s-a ivit ideea de a utiliza dronele deoarece „de multe ori ne-am pus viața în pericol pentru a accede la peșteri situate în zone geografice abrupte”, a explicat Molina într-un interviu pentru CNN. \n„Multe alte peșteri nu au fost niciodată inspectate deoarece se află în zone inaccesibile”\n, a adăugat el.\n\n\nCercetătorii au subliniat că această descoperire reprezintă unul dintre cele mai semnificative situri de artă rupestră neolitică descoperite în Comunitatea Valenciană în ultimele decenii, datorită numărului mare de figuri observate.\n\n\n„În al doilea rând, descoperirea de noi picturi rupestre în acest tip de peșteri indică faptul că omul preistoric a dezvoltat metode sofisticate de escaladare, probabil prin intermediul corzilor sau schelelor de lemn”\n, a menționat Molina. Este posibil ca aceste riscuri să fi fost asumate pentru a ajunge la anumite peșteri din cauza legăturii lor cu răsăritul soarelui sau controlul vizual al anumitor teritorii, a adăugat el.\n\n\nAcum, echipa intenționează să utilizeze drone mai performante pentru a obține imagini de calitate superioară și să-și extindă cercetările în alte zone din Spania, Portugalia și alte părți ale Europei, a mai spus Molina.\n\n\nA consemnat: \nOccidentul Românesc\n\n\nImagini: cnn, Cortesía Javi Molina",
        "author": null,
        "date": "2023-06-09T11:23:19+02:00",
        "category": "Articole",
        "url": "https://occidentul-romanesc.com/picturi-rupestre-preistorice-dezvaluite-prin-utilizarea-dronelor-in-spania/",
        "region": "Spania"
    },
    {
        "title": "Poemele lui Gelu Vlașin încălzesc sufletele românilor din Catalonia",
        "content": "Cartea de poeme a poetului \nGelu Vlașin\n intitulată \n„Ultima suflare”\n a fost lansată în Catalonia, la Manlleu, la Parohia Ortodoxă Română „Sfântul Voievod Ștefan cel Mare”. Lansarea a avut loc într-o duminică însorită, după slujba de liturghie susținută de preotul paroh \nAdrian Apostol.\n\n\n\n\nVolumul este bilingv, poemele fiind prezentate atât în limba română, cât și în spaniolă. Evenimentul a fost organizat de către \nStela Vidrașcu\n, președinte al Centrului Cultural Român din Catalonia.\n\n\nPrintre invitații acestui eveniment special, cu largă participare, s-au numărat \nAngela Mocanu\n, ce a interpretat două piese muzicale remarcabile, dar și fetița \nIoana Dumitrescu\n, care a oferit un scurt recital la vioară. Momentul cultural – artistic a fost apreciat de către toți cei prezenți.\n\n\nPoetul Gelu Vlașin este originar din Telciu, județul Bistrița-Năsăud; a publicat 18 cărți până acum, în mai multe limbi și este membru al Uniunii Scriitorilor din România, al \nUniunii Scriitorilor din Spania și al mai multor asociații culturale și profesionale.\n\n\nA consemnat: Occidentul Românesc",
        "author": null,
        "date": "2017-12-21T23:17:49+02:00",
        "category": "Spania",
        "url": "https://occidentul-romanesc.com/poemele-lui-gelu-vlasin-incalzesc-sufletele-romanilor-din-catalonia/",
        "region": "Spania"
    },
    {
        "title": "Poliția Locală din Valencia caută un șofer care a fugit de la locul accidentului după ce a lovit un copil de opt ani",
        "content": "Poliția Locală din Valencia\n solicită colaborarea cetățenilor pentru a localiza șoferul unui vehicul care a fugit de la locul accidentului după ce a lovit un copil de 8 ani, în timp ce acesta traversa pe trecerea de pietoni, cu semaforul verde pentru pietoni. Copilul a fost internat în spital în stare gravă.\n\n\nIncidentul a avut loc duminică\n, \n19 mai\n, în jurul orei 15:30, pe bulevardul Hermanos Machado, la intersecția cu drumul Moncada, când un vehicul a lovit un copil și a fugit în direcția V-30, pista de Ademuz, conform informațiilor furnizate de surse polițienești.\n\n\nVictima a fost asistată de echipa medicală a unei unități SAMU, suferind mai multe leziuni: traumatism cranioencefalic, traumatism toracic, contuzii pelviene și fractura femurului la ambele picioare. Ulterior, copilul a fost transportat la Spitalul Clinic din Valencia, a precizat Centrul de Informații și Coordonare a Urgențelor (CICU).\n\n\nÎn urma acestui incident, Poliția Locală a solicitat, prin intermediul rețelelor sociale, colaborarea cetățenilor pentru a găsi șoferul fugar. Astfel, au specificat că șoferul conducea un BMW seria 3 de culoare gri, cu patru uși, și au subliniat că, în urma impactului, vehiculul a pierdut oglinda retrovizoare stângă.\n\n\nA consemnat: Mircea Fluieraș – Occidentul Românesc\n\n\nInformații și foto: El Periódico Mediterráneo",
        "author": null,
        "date": "2024-05-20T09:27:00+02:00",
        "category": "Spania",
        "url": "https://occidentul-romanesc.com/politia-locala-din-valencia-cauta-un-sofer-care-a-fugit-de-la-locul-accidentului-dupa-ce-a-lovit-un-copil-de-opt-ani/",
        "region": "Spania"
    },
    {
        "title": "Poliția Națională din Spania a arestat 558 de persoane după ce a descoperit o fraudă de 4 milioane de euro prin intermediul „cărăușiei de bani”",
        "content": "La inițiativa Poliției Naționale, 558 de persoane au fost arestate în Spania în cadrul unei acțiuni europene împotriva „cărăușilor de bani”, desfășurată în cadrul Operațiunii EMMA-9 coordonată de EUROPOL. Acest demers a implicat investigarea a 1.801 de persoane și descoperirea unei fraude în valoare de aproape 4 milioane de euro.\n\n\nAcțiunea polițienească, care a implicat 25 de țări și s-a desfășurat pe parcursul a șase luni, a dus la arestarea a 1.451 de persoane, cu sprijinul INTERPOL, EUROJUST și cooperarea a 2.822 de instituții bancare și europene. Această operațiune reprezintă cea mai amplă acțiune internațională de acest gen și a fost posibilă datorită schimbului de informații între sectorul public și privat, cu implicarea a aproximativ 10.736 de tranzacții frauduloase raportate de bănci și instituții financiare, evitându-se astfel o pierdere totală estimată la aproape 100 de milioane de euro.\n\n\nPrincipala activitate a acțiunii EMMA 9 s-a concentrat asupra „cărăușilor de bani”, care au un rol esențial în executarea fraudelor online cu transferuri bancare, mai ales de către grupuri infracționale organizate. De aceea, eforturile s-au concentrat în lupta împotriva spălării de bani în Europa, Asia și America de Nord.\n\n\n„Combaterea acestui tip de infracțiune necesită o acțiune comună la nivel global, deoarece ne confruntăm cu o activitate infracțională transnațională”,\n se arată în comunicat. Aceste activități frauduloase se desfășoară de obicei dintr-o țară, cu contul bancar al victimei în altă țară, iar „cărăușii de bani”,  către care se transferă produsul mișcării bancare ilicite este localizată într-o a treia țară.\n\n\nMajoritatea investigațiilor din cadrul EMMA 9 s-au concentrat pe dimensiunea internațională a așa-numitei „cărăușiei de bani”, operațiuni în care „cărăușii” nu doar transferă bani, ci călătoresc și între țări pentru a deschide conturi bancare în străinătate, utilizate ulterior de infractori pentru spălarea banilor. În Spania, investigația Poliției Naționale a implicat 432 de investigații și a condus la arestarea a 558 de persoane în rolul de „cărăuși de bani”, descoperindu-se o fraudă aproape de 4 milioane de euro.\n\n\nÎn total, 1.451 de persoane au fost arestate în diferitele țări implicate, 10.759 de „cărăușii” și 474 de recrutori au fost identificați. În plus, s-au raportat un total de 107.360 de tranzacții frauduloase și s-a evitat o pierdere economică estimată la 100 de milioane de euro.\n\n\nÎn această a noua ediție a operației EMMA au participat autoritățile polițienești din Spania, Australia, Austria, Bulgaria, Cipru, Columbia, Danemarca, Slovenia, Statele Unite, Estonia, Grecia, Hong Kong (China), Ungaria, Irlanda, Italia, Letonia, Moldova, Țările de Jos, Polonia, Portugalia, Regatul Unit, \nRomânia\n, Singapore, Suedia și Ucraina.\n\n\nA consemnat: Mircea Fluieraș – OR\n\n\nInformații și foto: EUROPA PRESS",
        "author": null,
        "date": "2024-04-08T16:26:25+02:00",
        "category": "Spania",
        "url": "https://occidentul-romanesc.com/politia-nationala-din-spania-a-arestat-558-de-persoane-dupa-ce-a-descoperit-o-frauda-de-4-milioane-de-euro-prin-intermediul-carausiei-de-bani/",
        "region": "Spania"
    },
    {
        "title": "Poliția Națională din Spania arestează nouă persoane pentru posesie și distribuire de pornografie infantilă prin internet",
        "content": "Agenții Poliției Naționale\n din Regatul Spaniei au arestat nouă persoane în \nCádiz (4)\n, \nBarcelona (3)\n, \nMadrid (1)\n și \nA Coruña (1) \npentru posesie și distribuire de pornografie infantilă pe internet. Persoanele arestate sunt mai tinere decât cele din alte operațiuni similare, două dintre acestea având sub 18 ani. Ancheta a fost inițiată datorită canalelor internaționale de colaborare, care au înregistrat plângerile formulate de către Centrul Național pentru Copii Dispăruți și Exploatați (NCMEC).\n\n\nOperațiunea a început prin intermediul canalelor de colaborare internațională ale poliției, care au identificat mai multe persoane din Spania care distribuiau conținut pornografic infantil printr-o aplicație de mesagerie instantanee. Informațiile au provenit din acordurile existente între Poliția Națională și Ambasada Statelor Unite în Spania, care a facilitat transmiterea diverselor plângeri formulate de Centrul Național pentru Copii Dispăruți și Exploatați (NCMEC).\n\n\nAgenții specializați din cadrul Unității Centrale de Combatere a Criminalității Informatice au analizat aceste informații pentru a identifica persoanele implicate. Măsurile luate au dus la localizarea a nouă persoane în Cádiz (4), Barcelona (3), Madrid (1) și A Coruña (1), care au fost arestate sub acuzația de posesie și distribuire de pornografie infantilă prin internet. În urma perchezițiilor efectuate la domiciliile celor arestați, au fost confiscate trei laptopuri, cinci telefoane mobile, două tablete, șase hard disk-uri externe, trei hard disk-uri interne, un computer desktop și cinci dispozitive de stocare tip pen-drive.\n\n\nPoliția Națională reamintește utilizatorilor rețelelor sociale importanța de a nu distribui sau stoca imagini cu conținut pornografic infantil, deoarece aceasta constituie o infracțiune.\n\n\nEventuale reclamații și raportări ale conținutului ilegal pot fi trimise la Poliția Națională prin e-mail la adresa: \ndenuncias.pornografia.infantil@policia.es\n.\n \n\n\nA consemnat: Mircea Fluieraș – Occidentul Românesc\n\n\nInformații și foto: Oficiul de Comunicare al Poliției Naționale din Regatul Spaniei",
        "author": null,
        "date": "2024-08-05T15:26:51+02:00",
        "category": "Spania",
        "url": "https://occidentul-romanesc.com/politia-nationala-din-spania-aresteaza-noua-persoane-pentru-posesie-si-distribuire-de-pornografie-infantila-prin-internet/",
        "region": "Spania"
    },
    {
        "title": "Poliția Națională din Spania destructurează o rețea care fura „la comandă” vehicule pentru narcotraficanți",
        "content": "O operațiune amplă a Poliției Naționale din Spania a dus la arestarea a șase persoane implicate într-o organizație infracțională specializată în furtul de SUV-uri de lux. Această rețea era considerată principalul furnizor de vehicule pentru grupurile de narcotraficanți care operau în Costa del Sol, precum și în regiunile Cádiz, Huelva și Sevilla. Până în prezent, autoritățile au atribuit grupului un total de 46 de furturi de vehicule, dintre care 13 au fost recuperate. Au fost efectuate șase percheziții în localitățile Marbella și Ojén (Málaga), La Zubia (Granada), Madrid și Carmona (Sevilla).\n\n\nMembrii rețelei identificau vehiculele dorite de clienți, instalau dispozitive de geo localizare pe acestea și, odată ce vehiculul era solicitat, procedau la furt. Valoarea totală estimată a vehiculelor furate este de aproximativ 3.346.000 de euro.\n\n\nInvestigațiile au început în octombrie 2023, când s-a observat o creștere semnificativă a furturilor de SUV-uri de lux, atât de pe drumurile publice, cât și din parcările subterane și garajele private. În urma anchetelor, poliția a descoperit că în spatele acestor furturi se află o organizație criminală formată în mare parte din cetățeni de origine est europeană, în special bulgară, cunoscuți pentru activitățile lor infracționale anterioare.\n\n\nInvestigatorii au stabilit că mașinile furate erau furnizate grupurilor criminale care operează în traficul de droguri din Costa del Sol și regiunile Cádiz, Huelva și Sevilla. Rețeaua dispunea de o bază logistică într-o casă de la țară, unde vehiculele erau ascunse, modificate și pregătite pentru livrare.\n\n\nDeși activitatea principală a organizației avea loc în Costa del Sol, majoritatea furturilor erau comise în Málaga și Madrid. Grupul dispunea de mai multe locuințe pe care le schimbau frecvent pentru a evita detectarea, precum și locații de siguranță, una dintre acestea fiind în La Zubia (Granada), unde s-au descoperit echipamente folosite la furturi și documente false.\n\n\nÎn cadrul operațiunii, autoritățile au confiscat telefoane mobile, computere, echipamente pentru dezactivarea alarmelor și deschiderea mașinilor, dispozitive pentru geo localizare și instrumente pentru codificarea centralelor și cheilor noi ale vehiculelor. De asemenea, s-au confiscat dispozitive de bruiaj, detectoare de frecvență, bani, plăcuțe de înmatriculare false și documente de identitate contrafăcute, precum și o baliză albastră de tip polițist.\n\n\nCei șase membri ai organizației sunt acuzați de constituirea unui grup infracțional, furt de vehicule, falsificare de documente și posesie de substanțe interzise.\n\n\nA consemnat: Mircea Fluieraș – Occidentul Românesc\n\n\nSursă informații și foto: Policía Nacional",
        "author": null,
        "date": "2024-09-11T09:47:19+02:00",
        "category": "Spania",
        "url": "https://occidentul-romanesc.com/politia-nationala-din-spania-destructureaza-o-retea-care-fura-la-comanda-vehicule-pentru-narcotraficanti/",
        "region": "Spania"
    },
    {
        "title": "Poliția spaniolă desființează o rețea infracțională în provincia Málaga, formată din foști militari din Europa de Est",
        "content": "Poliția Națională din Spania a reușit desființarea unei organizații criminale active în provincia Málaga, compusă în mare parte din foști militari proveniți din țările Europei de Est. Aceștia dețineau cunoștințe avansate în tactici de asalt și erau înarmați. Organizația este acuzată de săvârșirea a 71 de jafuri în locuințe și unități comerciale de pe Costa del Sol, începând cu anul 2021, cu precădere în zonele de lux din Marbella.\n\n\nOperațiunea, denumită „Western”, a fost coordonată de inspectorul șef al Brigăzii Locale de Poliție Judiciară din Marbella, Javier Santos, care a furnizat detalii privind modul de operare al organizației. Aceasta a inclus arestarea a șase (6) suspecți, printre care și liderul de naționalitate albaneză. Dintre aceștia, patru (4) se află deja în detenție, conform informațiilor obținute în cadrul conferinței de presă susținute miercuri, 24 ianuarie a.c., alături de comisarul provincial Enrique Barón, comisarul din Marbella, José Manuel Rando și inspectorul șef al grupului de jafuri din Poliția Judiciară din Málaga, Manuel Velázquez, precizează malagahoy.es.\n\n\nModul de operare al organizației criminale a implicat utilizarea cunoștințelor militare ale membrilor, care acționau cu măsuri extreme încă de la alegerea țintelor. Aceștia preferau zonele cu putere de cumpărare ridicată, în special locuințele de tip turistic din Marbella, aproape de terenurile de golf. Foarte meticuloși în abordarea lor, aplicau măsuri de supraveghere și contra supraveghere pentru a nu fi detectați atât în timpul jafurilor, cât și în viața lor personală.\n\n\nPentru a ajunge la țintele alese, membrii organizației adoptau măsuri extreme de securitate, cum ar fi opririle în zone montane și pe marginea drumului pentru a verifica dacă erau urmăriți. În timpul furturilor, aceștia aplicau tehnici militare, având un mod clar de repartizare a funcțiilor. Un „ascunziș” bine camuflat și dificil accesibil a fost folosit pentru a stoca materialele utilizate în furturi și prada obținută.\n\n\nÎn urma perchezițiilor efectuate, s-au confiscat 169 de piese de bijuterii, ceasuri de marcă, genți și alte obiecte de marcă, precum și arme de foc și simulatoare, echipament specific pentru furturi, unelte de forțare și alte dispozitive utilizate în săvârșirea infracțiunilor. Cu un total de 71 de jafuri elucidate, inclusiv cele în care autorii au fost descoperiți de locuitorii locuințelor, operațiunea reprezintă un succes major pentru Poliția Națională din Spania.\n\n\nInvestigația continuă, iar Poliția Națională se angajează să aducă în fața justiției toți cei implicați în această organizație criminală și să asigure siguranța comunității locale.\n\n\nInformații și foto: malagahoy.es/",
        "author": null,
        "date": "2024-01-25T10:46:50+02:00",
        "category": "Spania",
        "url": "https://occidentul-romanesc.com/politia-spaniola-desfiinteaza-o-retea-infractionala-in-provincia-malaga-formata-din-fosti-militari-din-europa-de-est/",
        "region": "Spania"
    },
    {
        "title": "Politica de publicare a articolelor și comunicatelor la Occidentul Românesc",
        "content": "Politica internă de publicare a articolelor și comunicatelor la Occidentul Românesc\n\n\nStimate doamne, stimați domni,\n\n\nDorim să vă aducem la cunoștință că, începând cu data de \n26 octombrie 2023\n, publicația independentă de limbă română, Occidentul Românesc din Regatul Spaniei va implementa o serie de modificări importante în ceea ce privește politica noastră editorială și serviciile pe care le oferim. Aceste schimbări au ca scop aducerea publicației în conformitate cu cerințele Uniunii Europene referitoare la publicarea articolelor, comunicatelor și serviciilor de publicitate externă.\n\n\nUna dintre cele mai semnificative modificări este că, începând de la data menționată, \nOccidentul Românesc nu va mai oferi niciun serviciu sub formă gratuită\n. Astfel, pentru orice comunicat sau articol care se dorește a fi publicat în ziarul nostru, se va impune o plată anticipată.\n\n\nPentru comunicatele sau articolele cu conținut politic, vă informăm că se vor aplica taxe conform media kit de publicitate. Pentru a afla mai multe detalii despre aceste taxe și pentru a solicita oficial detalii sau media kit, vă rugăm să ne contactați oficial pe \nadresa de email\n a redacției.\n\n\nAceste modificări au fost aduse pentru a asigura calitatea și sustenabilitatea publicației noastre, precum și pentru a respecta normele și reglementările impuse de Uniunea Europeană în domeniul media. Vă mulțumim pentru înțelegere!\n\n\nCu respect,\n\n\nRedacția Occidentul Românesc",
        "author": null,
        "date": "2024-04-28T20:51:08+02:00",
        "category": "Informații",
        "url": "https://occidentul-romanesc.com/politica-de-publicare-a-articolelor-si-comunicatelor-la-occidentul-romanesc/",
        "region": "Spania"
    },
    {
        "title": "Pontevedra, orașul spaniol care a interzis mașinile în centrul istoric",
        "content": "În \nPontevedra\n, oraș din provincia Galicia, Regatul Spaniei, coloana sonoră obișnuită a unui oraș spaniol a fost înlocuită de ciripitul păsărilor și de sporovăiala oamenilor. Cum tot traficul, în afară de cel imperios necesar, a fost interzis, nu se mai aud motoare turate sau claxoane, nici zumzetul metalic al motocicletelor sau țipetele oamenilor care încearcă să se facă auziți peste zgomotul obișnuit al unui oraș.\n\n\nAstăzi, în centrul medieval poți auzi doar ciripitul păsărilor, clinchetul lingurițelor din ceștile de cafea și sunetul vocilor umane. Învățătorii conduc șiruri de copii prin oraș fără teama constantă că vreunul dintre ei se va rătăci în trafic.\n\n\n„Înainte să ajung primar, 14.000 de mașini treceau în fiecare zi pe această stradă. În fiecare zi, prin oraș treceau mai multe mașini decât numărul locuitorilor orașului.”\n, afirmă \nMiguel Anxo Fernández Lores\n​, primar al acestui oraș din regiunea Galicia încă din anul 1999.\n\n\nFilosofia edilului este una extrem de simplă: \nfaptul că deții o mașină nu îți dă dreptul să ocupi spațiul public!\n \n„Cum e posibil ca bătrânii și copiii să nu poată folosi strada din cauza mașinilor? Cum se face că proprietatea privată – mașina – ocupă spațiul public?”\n, întreabă César Mosquera, șeful Direcției de Infrastructură a orașului.\n\n\nMiguel Anxo Fernández Lores\n​ a devenit primar la data de 4 iulie 1999, după ce a petrecut 12 ani în opoziție și la o lună de la numirea sa, transformase deja toți cei 300.000 de metri pătrați ai centrului medieval în zonă pietonală, pavând străzile cu dale de granit.\n\n\nÎn 2013,\n Fernández Lores\n a primit \nPremiul Național „Pablo de Tarso”\n, care se acordă celui mai bun primar, de către \nInstitutul Mexican de Evaluare\n (IMDE), în parteneriat cu \nUniversitatea Pontificală din Salamanca\n. Premiul se acordă celor mai buni lideri pentru contribuția lor la dezvoltarea țării lor, printr-un bun management public.\n\n\n„Centrul istoric era mort. Se vindeau droguri, era plin de mașini, era o zonă marginală. Era un oraș în declin, poluat, și aveau loc o grămadă de accidente rutiere. Orașul stagna.”\n, își amintește primarul.\n\n\n„Mulți dintre cei care au avut șansa să plece au făcut-o. La început, ne-am gândit să îmbunătățim condițiile de trafic, însă nu am putut veni cu un plan fezabil. În schimb, ne-am gândit să recuperăm spațiul public pentru rezidenți și astfel ne-am decis să scăpăm de mașini.”,\n explică el pentru theguardian.com.\n\n\nAu oprit mașinile care traversau orașul și au scăpat de parcatul mașinilor pe stradă, deoarece congestia era cauzată în principal de cei care căutau un loc de parcare. Au închis toate parcările de suprafață din centrul orașului și au deschis parcări subterane și altele aflate la periferie, oferind 1.686 de locuri libere.\n\n\nAu înlocuit semafoarele cu sensuri giratorii, au extins zona interzisă mașinilor din orașul vechi până în zona construită în secolul XVIII, iar în zonele exterioare au fixat limita de viteză la 30 de kilometri pe oră.\n\n\nBeneficiile sunt multe. Pe aceeași stradă unde 30 de oameni au murit în accidente de trafic din 1996 până în 2006, numai trei au mai murit în următorii zece ani și niciunul începând cu 2009.\n\n\nEmisiile de carbon au scăzut cu 70%, aproape trei sferturi dintre drumurile care se făceau cu mașina sunt acum făcute pe jos sau cu bicicleta; și în timp ce alte orașe din zonă pierd locuitori, Pontevedra a câștigat 12.000 de locuitori noi.\n\n\nDe asemenea, neacordarea autorizaților pentru marile centre comerciale a avut drept efect faptul că afacerile mici au reușit să supraviețuiască. În alte locuri, micile afaceri nu au reușit să treacă peste criza economică prelungită din Spania.\n\n\n\n\nA consemnat: Zoe Stoleru Martí",
        "author": null,
        "date": "2019-06-16T20:18:07+02:00",
        "category": "Spania",
        "url": "https://occidentul-romanesc.com/pontevedra-primul-orasul-spaniol-care-a-interzis-masinile-in-centrul-istoric/",
        "region": "Spania"
    },
    {
        "title": "Populația rezidentă din Spania a crescut cu 67.367 de persoane în al doilea trimestru al anului 2024",
        "content": "Populația rezidentă din Spania a crescut cu 67.367 de persoane în al doilea trimestru al anului 2024, atingând un nou maxim istoric de 48.797.875 de locuitori\n\n\nPotrivit statisticilor continue ale populației publicate astăzi, 27.08.2024, de Institutul Național de Statistică (INE), populația rezidentă în Spania a înregistrat o creștere de \n67.367 de persoane în al doilea trimestru al anului 2024\n, ajungând la \n48.797.875 de locuitori\n la 1 iulie, un nou maxim în seria statistică.\n\n\nAceastă creștere a populației se datorează în principal fluxului continuu de persoane născute în străinătate. În mod specific, în această perioadă, numărul persoanelor născute în Spania a scăzut cu 21.680 (0,05%), ajungând la 39.761.459, în timp ce numărul celor născuți în afara Spaniei a crescut cu 89.047 (1%), depășind pragul de 9 milioane de persoane (9.036.416).\n\n\nAstfel, persoanele născute în alte țări reprezintă acum 18,5% din populația totală a Spaniei. Totuși, ca urmare a proceselor de naturalizare, numărul cetățenilor străini se ridică la 6.632.064, reprezentând 13,6% din totalul populației.\n\n\nFluxuri de imigrație și emigrație\n\nÎn al doilea trimestru al anului 2024, principalele naționalități ale imigranților au fost: columbiană (36.900 de persoane), marocană (25.100 de persoane) și venezueleană (21.400 de persoane). De asemenea, au intrat în Spania 20.600 de persoane cu cetățenie spaniolă, alături de 15.200 de peruani, 10.300 de italieni, 8.300 de argentinieni, 7.300 de ucraineni, 6.400 de hondurieni și 5.500 de paraguayeni.\n\n\nAceste sosiri au fost compensate de plecarea a 11.100 de cetățeni spanioli, 11.000 de marocani, 8.700 de columbieni, \n7.800 de români\n, 5.600 de ucraineni, 4.000 de venezueleni, 3.500 de peruani, 3.500 de britanici, 2.700 de italieni și 2.600 de chinezi.\n\n\nÎn termeni anuali, populația Spaniei a crescut cu 415.369 de persoane, ceea ce reprezintă o medie de 1.135 de noi locuitori pe zi. Cu toate acestea, rata de creștere s-a redus treptat în ultimele 24 de luni.\n\n\nÎn al doilea trimestru din 2022, populația Spaniei a înregistrat o creștere maximă de 172.209 noi rezidenți, depășind pragul de 48 de milioane de locuitori la sfârșitul acelui an. Creșterea populației a continuat cu o rată de peste 1%, atingând un maxim de 1,32% între ianuarie și martie 2023. Cu toate acestea, în al doilea trimestru din 2024, rata de creștere a scăzut la 0,86%.\n\n\nDe asemenea, se constată o scădere semnificativă a creșterii zilnice a populației, care în trimestrul precedent a fost de doar 740 de persoane pe zi, cu 35% mai puțin decât media ultimilor doi ani.\n\n\nINE a raportat și creșterea numărului de gospodării din Spania, care la 1 iulie 2024 a ajuns la 19.370.408, cu un avans de 23.731 de gospodării în al doilea trimestru al acestui an.\n\n\nSchimbări demografice regionale\n\nÎn al doilea trimestru al anului 2024, populația a crescut în 14 din cele 17 comunități autonome și în cele două orașe autonome din Spania. Reduceri minore ale populației au fost înregistrate doar în Extremadura (-0,05%), Andaluzia și Castilla y León (ambele -0,03%).\n\n\nCele mai mari creșteri procentuale s-au observat în Madrid (0,33%), Comunitatea Valenciană (0,28%) și Insulele Baleare (0,28%). În cifre absolute, Madrid a înregistrat o creștere de 23.198 de locuitori, urmată de Catalonia cu 18.517 și Comunitatea Valenciană cu 15.189.\n\n\nPe parcursul ultimului an, populația a scăzut doar în Extremadura (-0,16%) și a crescut cel mai mult în Comunitatea Valenciană (1,69%), Madrid (1,63%), Baleare (1,21%) și Catalonia (1,12%).\n\n\nA consemnat: Mircea Fluieraș – Occidentul Românesc\n\n\nSursă informații și foto: El País",
        "author": null,
        "date": "2024-08-27T11:47:06+02:00",
        "category": "Informații",
        "url": "https://occidentul-romanesc.com/populatia-rezidenta-din-spania-a-crescut-cu-67-367-de-persoane-in-al-doilea-trimestru-al-anului-2024/",
        "region": "Spania"
    },
    {
        "title": "Portugalia este uimită de ceea ce se întâmplă la granița cu Spania: baruri goale și cozi nesfârșite la farmacii",
        "content": "În ultimele săptămâni, locuitorii din \nvestul Andaluziei\n au fost grav afectați de răspândirea virusului \nWest Nile\n transmis de țânțari. De la primele cazuri detectate pe 4 iunie, alarma s-a extins pe parcursul verii, provocând o schimbare semnificativă în comportamentul localnicilor și generând îngrijorare la nivelul frontierelor cu Spania, scrie El HuffPost.\n\n\nLocalitățile La Puebla del Río și Coria del Río au fost deosebit de afectate\n, deși firmele care produc plase de țânțari nu au înregistrat o creștere semnificativă a vânzărilor, dat fiind că majoritatea rezidenților își protejează deja locuințele împotriva insectelor. Cu toate acestea, teama de virus a dus la formarea de cozi lungi în farmacii, unde oamenii caută cu disperare repelente, și a determinat o scădere a numărului de clienți în baruri.\n\n\nRenumita cântăreață Pastora Soler și-a exprimat frustrarea pe rețelele de socializare, declarând: „\nCu această căldură sufocantă, în zonele Coria și Puebla del Río și împrejurimi, suntem nevoiți să stăm toată ziua cu ferestrele și ușile închise din cauza fricii de țânțari.”\n În acest context tensionat, aproximativ 2.000 de persoane au protestat în La Puebla, solicitând o mai mare coordonare între autoritățile spaniole. Primarul Lola Prósper și președintele municipiului Coria del Río, Modesto González, sunt în contact constant cu experții pentru a monitoriza situația.\n\n\nJordi Figuerola, unul dintre cei mai importanți experți în virusul Nilului, a descris vara aceasta ca fiind o „furtună perfectă” pentru proliferarea țânțarilor. La Stația Biologică Doñana, cercetătorii au observat că patogenul „hibernează” în Spania, iar temperaturile blânde din această perioadă contribuie la supraviețuirea femelelor de țânțar.\n\n\nConform datelor oferite de Centrul CISC, numărul țânțarilor a crescut dramatic acum două săptămâni, însă măsurile de fumigare implementate de către Diputación Provincial de Sevilla în zonele afectate de-a lungul râului Guadalquivir au redus prezența insectelor cu 80%.\n\n\nFiguerola subliniază importanța monitorizării atente a spațiilor private. El recomandă locuitorilor să fie precauți cu piscinele netratate, cu apa stagnată în tăvițele sau rezervoarele aparatelor de aer condiționat. De asemenea, el sugerează utilizarea insecticidelor pentru a distruge țânțarii adulți și încurajează instalarea plaselor de țânțari și purtarea hainelor cu mâneci lungi la răsărit și la apus, când activitatea țânțarilor este cea mai intensă.\n\n\nSituația rămâne tensionată, iar autoritățile portugheze colaborează îndeaproape cu omologii lor spanioli pentru a preveni extinderea acestui pericol la nivelul frontierei comune.\n\n\nA consemnat: Mircea Fluieraș\n\n\nSursa: El HuffPost",
        "author": null,
        "date": "2024-08-18T09:02:57+02:00",
        "category": "Spania",
        "url": "https://occidentul-romanesc.com/portugalia-este-uimita-de-ceea-ce-se-intampla-la-granita-cu-spania-baruri-goale-si-cozi-nesfarsite-la-farmacii/",
        "region": "Spania"
    },
    {
        "title": "PP câștigă alegerile din 28 mai, iar PSOE pierde aproape toată puterea teritorială și principalele sale bastioane",
        "content": "Luni, 29.05.2023, ora: 09:45\n\n\nPartidul Popular\n este câștigător al alegerilor municipale și regionale din \n28 mai 2023\n din Spania, obținând peste 31% din voturi în consiliile locale și câștigând în șapte din cele douăsprezece comunități, precum și în Ceuta și Melilla, precizează RTVE. PP a câștigat în Comunitatea Madrid, unde Isabel Díaz Ayuso va putea guverna singură cu o majoritate absolută copleșitoare, precum și în Aragon, Insulele Baleare, Cantabria, Comunitatea Valenciană, Regiunea Murcia și La Rioja.\n\n\nPentru a obține cifra magică a majorității, vor avea nevoie de sprijinul partidului Vox în toate aceste locuri, cu excepția La Rioja și Melilla, unde de asemenea au obținut majorități absolute. În plus, PP va putea guverna și în Extremadura, unde PSOE a câștigat cu o diferență minimă, dar blocul dreptei depășește blocul stângii. Populiștii au obținut o victorie covârșitoare și în orașul Madrid, câștigând de asemenea o majoritate absolută și recuperând una dintre principalele lor bastioane, Primăria Valencia.\n\n\nPP a întors harta electorală și a colorat-o în albastru într-o zi nefericită pentru PSOE, care a pierdut prima poziție în alegerile locale cu 28% din voturi și a câștigat doar în patru comunități: Castilla-La Mancha, cu majoritatea absolută a lui Emiliano García-Page; Asturia, Insulele Canare și Extremadura, unde schimbarea de guvern este mai mult decât posibilă. Socialiștii au pierdut în plus Sevilla, principalul lor bastion municipal.\n\n\nNavara a fost singura comunitate autonomă în care niciunul dintre cele două partide principale nu a câștigat, iar victoria a fost pentru UPN, deși PSOE are șanse de a reedita guvernul de coaliție acolo.\n\n\nÎntr-o noapte electorală de euforie totală, după un succes copleșitor, ziua de 28 mai lasă o scenă electorală cu un PP în creștere și un PSOE în declin. Astfel, PP revine în fruntea forțelor municipale și regionale, poziție pe care au pierdut-o în 2019 când socialiștii au colorat hărțile electorale în roșu, dar pentru a putea guverna va trebui să-și lege destinul de Vox într-o nouă relație care va veni în acest ciclu deschis cu obiectivul în mintea tuturor: alegerile generale.\n\n\nÎn extaz, liderul PP, \nAlberto Núñez Feijóo\n, a apărut în spațiul rezervat pentru marile seri „populare”, pentru a se bucura de entuziasmul maselor și pentru a poziționa această zi de 28 mai ca primul pas către Moncloa în decembrie. PSOE recunoaște că nu se așteptau la acest dezastru și își asumă pierderea, menționând că va trebui să existe o „reflecție” în perspectiva întâlnirii definitive cu urnele.\n\n\n\n\nÎntr-o noapte cu multiple aspecte, Vox se consolidează, își extinde influența în consiliile locale și comunități și obține reprezentare în toate parlamentele regionale; Ciudadanos își semnează „moartea politică” într-o noapte catastrofală pentru „portocalii”; iar Unidas Podemos înregistrează rezultate mai slabe ca niciodată în toate regiunile și continuă să se dizintegreze la nivel național.\n\n\nA consemnat: \nMircea Fluieraș – Occidentul Românesc\n\n\nFoto: RTVE",
        "author": null,
        "date": "2023-05-29T20:10:36+02:00",
        "category": "Politică",
        "url": "https://occidentul-romanesc.com/pp-castiga-alegerile-din-28-mai-iar-psoe-pierde-aproape-toata-puterea-teritoriala-si-principalele-sale-bastioane/",
        "region": "Spania"
    },
    {
        "title": "Prelungire valabilitate permise de conducere",
        "content": "Potrivit legislației europene în vigoare, valabilitatea permiselor de conducere eliberate de autorităţile competente din statele membre UE, care au expirat sau urmează să expire în perioada \n1 februarie 2020‐31 august 2020\n,\nva fi prelungită cu 7 luni\n, precizează Ambasada României la Madrid într-un comunicat.\n\n\nAstfel, începând cu data de 4 iu\n \nnie 2020, în conformitate cu prevederile art. 3 alin. (1) din actul normativ european care este direct aplicabil „ (…) valabilitatea permiselor de conducere care (…) ar fi expirat sau ar urma să expire în perioada 1 februarie 2020‐31 august 2020 se consideră că este sau că a fost prelungită cu o perioadă de șapte luni de la data expirării menționată în fiecare astfel de permis de conducere”.\n\n\nRegulamentul (UE) nr. 2020/ 698 de stabilire a unor măsuri specifice şi temporare, în contextul epidemiei de COVID-19 poate fi consultat în lima română, \nAICI\n.",
        "author": null,
        "date": "2020-06-19T18:03:09+02:00",
        "category": "Informații",
        "url": "https://occidentul-romanesc.com/prelungire-valabilitate-permise-de-conducere/",
        "region": "Spania"
    },
    {
        "title": "Președinta ACSE Ro Castellón, Ramona Bodescu, în centrul celebrării la „Fiestas de la Magdalena”",
        "content": "În cadrul celebrărilor \n„Ofrenda de flores en la Magdalena de Castellón”\n, \nAsociația ACSE Ro\n a fost prezentă alături de \nAsociația Europa Cultural\n, la invitația președintei \nMaria Mihaela Luncan\n.\n\n\nFiestas de la Magdalena\n este o sărbătoare tradițională care are loc în Provincia Castelló, Comunitatea Valenciană, Spania. Acest eveniment este un omagiu adus tradițiilor și originilor, și reprezintă o ocazie minunată pentru localnici și turiști deopotrivă, să se bucure de tradiții, muzică, artificii și bucate delicioase.\n\n\nRamona Bodescu\n a fost o prezență specială la acest eveniment, aducând o contribuție deosebită și reprezentând cu mândrie comunitatea românească din Castellón. Participarea \nAsociației ACSE Ro\n la \nFiestas de la Magdalena\n este un exemplu elocvent al implicării și integrării comunității românești în viața culturală și socială a orașului.\n\n\nEvenimente precum \nFiestas de la Magdalena\n reprezintă o oportunitate pentru comunități să își exprime identitatea culturală și să împărtășească tradițiile lor cu restul orașului. Prin participarea activă la astfel de evenimente, \nAsociația Europa Cultural \nși \nAsociația ACSE Ro\n promovează diversitatea culturală și consolidează legăturile interculturale în Provincia Castellón.\n\n\n\n\nRamona Bodescu\n continuă să fie un model de lider comunitar, dedicându-și eforturile în sprijinul și reprezentarea comunității românești din Castellón. Prin implicarea sa activă la evenimente importante precum \nFiestas de la Magdalena\n, Ramona demonstrează angajamentul său față de promovarea valorilor culturale și integrarea armonioasă a comunității românești în societatea spaniolă.\n\n\nPrin aceste acțiuni, \nRamona Bodescu\n și \nAsociația ACSE Ro\n continuă să ofere un exemplu de solidaritate, unitate și contribuție pozitivă la viața comunității locale din Castellón.\n\n\nA consemnat: Occidentul Românesc\n\n\nInformații și imagini:  \nDiari del Maestrat",
        "author": null,
        "date": "2024-03-12T20:56:37+02:00",
        "category": "Cultură",
        "url": "https://occidentul-romanesc.com/presedinta-acse-ro-castellon-ramona-bodescu-in-centrul-celebrarii-la-fiestas-de-la-magdalena/",
        "region": "Spania"
    },
    {
        "title": "Președintele Insulelor Canare solicită „soluții urgente” privind criza migrației în cadrul unei întâlniri cu premierul Pedro Sánchez",
        "content": "În contextul presiunii crescânde asupra centrelor de primire a tinerilor migranți din Insulele Canare, președintele regiunii, Fernando Clavijo, va solicita premierului Pedro Sánchez „soluții urgente” pentru a răspunde provocărilor actuale. Întâlnirea va avea loc în La Palma, fiind prima întrevedere oficială între cei doi lideri. Alături de ei va participa și ministrul Politicii Teritoriale, Ángel Víctor Torres.\n\n\nÎn prezent, Insulele Canare se confruntă cu o presiune uriașă, având sub tutelă aproximativ 5.100 de minori migranți, deși capacitatea maximă a centrelor este de doar 2.000 de locuri. Deși numărul acestor tineri a scăzut ușor în ultimele săptămâni, o creștere semnificativă a sosirilor este preconizată în lunile următoare. În același timp, pe insula El Hierro au sosit recent 346 de migranți, dintre care 14 minori, sporind astfel presiunea asupra infrastructurii locale.\n\n\nDiscuțiile vor aborda în principal soluții pentru criza migratorie, însă pe agenda Canarelor figurează și subiecte legate de finanțarea regiunii și bugetul pentru anul 2025. Surse guvernamentale centrale au indicat că s-ar putea facilita utilizarea unor instalații militare pentru primirea migranților, însă Parchetul a recomandat ca acestea să nu fie folosite pentru minori. Întâlnirea vine înaintea vizitei premierului Sánchez în Senegal, Gambia și Mauritania, vizită ce urmărește consolidarea controlului migratoriu.\n\n\nFernando Clavijo a subliniat necesitatea unei soluții legislative rapide. După ce reforma legii imigrației propusă de PSOE, Sumar și Coaliția Canarelor a fost blocată în Parlament, se ia în calcul adoptarea prin decret-lege a măsurii de distribuire obligatorie a minorilor migranți în regiunile Spaniei. Cu toate acestea, guvernul central preferă să nu recurgă la această măsură fără sprijinul Partidului Popular, care a cerut declararea unei crize migratorii naționale și adoptarea unor măsuri stricte de control al frontierelor.\n\n\nInsulele Canare și Ceuta, teritorii care se confruntă cu o presiune migratorie majoră, solicită în mod insistent măsuri urgente pentru decongestionarea centrelor de primire și implementarea transferurilor de minori. Deși comunitățile autonome s-au angajat să primească un număr de 347 de minori migranți, doar 59 au fost transferați până acum. Situația rămâne critică, cu un număr de minori aflat sub tutelă de 255% peste capacitatea maximă.\n\n\nProcesul de transfer este perceput ca fiind „lung” de către toate părțile implicate, iar tensiunile dintre guvern și autoritățile regionale persistă. În ciuda acestor provocări, Clavijo și-a exprimat recunoștința față de regiunile care au primit deja tineri migranți și speră ca transferurile să continue într-un ritm mai accelerat în lunile următoare.\n\n\nA consemnat: Mircea Fluieraș – Occidentul Românesc\n\n\nSursă informații și foto: El País",
        "author": null,
        "date": "2024-08-25T07:27:54+02:00",
        "category": "Spania",
        "url": "https://occidentul-romanesc.com/presedintele-insulelor-canare-solicita-solutii-urgente-privind-criza-migratiei-in-cadrul-unei-intalniri-cu-premierul-pedro-sanchez/",
        "region": "Spania"
    },
    {
        "title": "Președintele României participă la Summitul Comunității Politice Europene și la reuniunea informală a Consiliului European la Granada (Regatul Spaniei), în zilele de 5 și 6 octombrie 2023",
        "content": "Președintele României, Klaus Iohannis, participă la Summitul Comunității Politice Europene și la reuniunea informală a Consiliului European la Granada (Regatul Spaniei), în zilele de 5 și 6 octombrie 2023\n\n\nSummitul Comunității Politice Europene (CPE)\n\nAstăzi, \n5 octombrie\n, \npreședintele Klaus Iohannis\n a luat parte la cel de-al treilea \nSummit al Comunității Politice Europene\n (CPE), un forum interguvernamental de dialog politic între statele europene. Agenda Summitului include dezbateri extinse privind tranziția digitală, inteligența artificială, energia, schimbările climatice, securitatea, multilateralismul și aspecte geostrategice.\n\n\nÎn cadrul acestei reuniuni, Președintele României a coprezidat, alături de premierul Regatului Norvegiei, o conferință care s-a concentrat pe energie, mediu și combaterea schimbărilor climatice. Această discuție a adunat lideri din diverse state europene, inclusiv Islanda, Monaco, Slovenia, Olanda, Cehia, Polonia, Serbia, Malta și Ungaria. Președintele Iohannis a subliniat sprijinul României pentru acțiuni decisive în abordarea provocărilor strategice, cu accent pe combaterea schimbărilor climatice și asigurarea resurselor energetice durabile.\n\n\nReuniunea informală a Consiliului European\n\nMâine, la reuniunea informală a Consiliului European, găzduită de Președinția spaniolă a Consiliului Uniunii Europene, Președintele Iohannis va participa la lansarea procesului de reflecție asupra viitoarei Agende Strategice a UE. Aceasta va include discuții asupra unor teme majore, cum ar fi apărarea, reziliența și competitivitatea, angajamentul global al UE, migrația și extinderea.\n\n\nPreședintele Klaus Iohannis va pleda pentru o abordare pragmatică și concentrată pe rezultate concrete în elaborarea noii Agende Strategice. De asemenea, va sublinia importanța unei viziuni strategice asupra extinderii UE și va susține deschiderea negocierilor de aderare pentru Republica Moldova și Ucraina până la finalul acestui an. Președintele va evidenția, de asemenea, că avansarea procesului de extindere și reformele interne trebuie să se desfășoare simultan și să se completeze reciproc.\n\n\nDezbaterea pe teme de apărare și reziliență\n\nLiderii UE vor aborda, de asemenea, teme legate de apărare, concentrându-se pe consolidarea bazei tehnologice și industriale din sectorul apărării prin investiții, stimularea mobilității militare și achiziții comune. Discuțiile vor include, de asemenea, reziliența și competitivitatea UE, cu accent pe tranzițiile verde și digitală, precum și reducerea vulnerabilităților generate de schimbările climatice și tensiunile geopolitice.\n\n\nPreședintele Klaus Iohannis\n va sublinia faptul că reziliența internă depinde de integrare, solidaritate și coeziune, evidențiind necesitatea reducerii decalajelor de dezvoltare între statele membre și evitarea fragmentării.\n\n\nMigrația și răspunsul european\n\nUn alt punct important al dezbaterii va fi fenomenul migrației, cu accent pe implementarea măsurilor agreate și o abordare comprehensivă a migrației, atât internă, cât și externă, în conformitate cu principiile și valorile UE și drepturile omului. Președintele Iohannis va sublinia necesitatea unui răspuns european la provocarea migrației și va pleda pentru găsirea unui mix adecvat de măsuri în cooperare cu țările de origine și de tranzit, reflectat în parteneriate personalizate și reciproc avantajoase.\n\n\nLa Summitul Comunității Politice Europene și la reuniunea informală a Consiliului European, participă 51 de delegații. Aceste evenimente reprezintă o continuare a dialogului interguvernamental pentru consolidarea securității și stabilității în Europa.\n\n\nInformații și foto:  Administrația Prezidențială",
        "author": null,
        "date": "2023-10-05T17:46:29+02:00",
        "category": "Politică",
        "url": "https://occidentul-romanesc.com/presedintele-romaniei-participa-la-summitul-comunitatii-politice-europene-si-la-reuniunea-informala-a-consiliului-european-la-granada-regatul-spaniei-in-zilele-de-5-si-6-octombrie-2023/",
        "region": "Spania"
    },
    {
        "title": "Președintele Senatului României întărește legăturile cu omologii săi spanioli în timpul unei vizite oficiale la Madrid",
        "content": "În perioada \n19-20 februarie 2024\n, \nPreședintele Senatului României\n, \nNicolae-Ionel Ciucă\n, a efectuat o vizită oficială la \nMadrid\n, la invitația omologului său spaniol. Această vizită marchează un pas important în consolidarea relațiilor bilaterale dintre România și Spania, promovând în același timp interesele comune ale celor două țări.\n\n\nDelegația Senatului României\n, condusă de Președintele Nicolae Ciucă, a fost alcătuită din președintele Comisiei pentru apărare, ordine publică și siguranță națională, \nNicoleta Pauliuc\n, și președintele Comisiei pentru politică externă, \nTitus Corlățean\n.\n\n\nÎn cadrul întrevederilor oficiale, Președintele Nicolae Ciucă și omologii săi spanioli au evidențiat relațiile excelente dintre cele două țări, subliniind rolul crucial al diplomației parlamentare în consolidarea dialogului politic și identificarea soluțiilor comune la problemele specifice cu care se confruntă societățile lor.\n\n\nUn aspect central al discuțiilor a fost situația comunității românești din Spania, cu președintele Ciucă exprimând recunoștința pentru sprijinul constant al autorităților spaniole acordat acestei comunități. De asemenea, s-a subliniat importanța operaționalizării acordului bilateral privind dubla cetățenie, consolidând legăturile umane profunde dintre cele două țări.\n\n\nÎn cadrul întâlnirilor, au fost abordate și teme prioritare de pe agenda europeană și internațională, România și Spania împărtășind poziții comune privind importanța dezvoltării economice a Uniunii Europene și securitatea în Europa.\n\n\n\n\nDelegația română a vizitat Centrul Satelitar al Uniunii Europene, unde a avut o întâlnire cu directorul instituției, prezentându-se activitățile Centrului în sprijinul procesului decizional și al operațiunilor UE în cadrul Politicii de Securitate și Apărare Comune.\n\n\nÎn continuare, agenda vizitei a inclus întâlniri cu conducerea Comisiilor de Afaceri Externe și de Apărare din Senatul Spaniei, precum și cu secretarul general pentru Politică de Apărare din cadrul Ministerului spaniol al Apărării, evidențiindu-se aspecte privind cooperarea bilaterală româno-spaniolă în domeniul apărării.\n\n\nVizita oficială a Președintelui Senatului României, Nicolae-Ionel Ciucă, la Madrid, a consolidat colaborarea și dialogul între cele două țări și a promovat cooperarea în domenii de interes comun.\n\n\nA consemnat: Mircea Fluieraș – OR\n\n\nInformații și foto: Ambasada României în Regatul Spaniei",
        "author": null,
        "date": "2024-02-22T02:24:17+02:00",
        "category": "Politică",
        "url": "https://occidentul-romanesc.com/presedintele-senatului-romaniei-intareste-legaturile-cu-omologii-sai-spanioli-in-timpul-unei-vizite-oficiale-la-madrid/",
        "region": "Spania"
    },
    {
        "title": "Prevenirea și Combaterea Violenței de Gen: Abordare culturală și inițiative legislative la Madrid",
        "content": "La seminarul desfășurat la \n22 noiembrie 2023\n, la Madrid, de către \nAsociația hispano-franceză Mujeres Avenir\n, privind prevenirea și combaterea violenței de gen, au fost abordate perspective relevante ale acestui fenomen prin prisma contextului cultural. Printre vorbitorii evenimentului s-au numărat personalități remarcabile, precum \nRebeca Ávila Álvarez\n, Președinta executivă a Asociației Mujeres Avenir, \nMaría José Garrido\n – comandant în cadrul Gărzii Civile spaniole, \nMarie-Christine Lang\n – consul general al Franței, \nNadia Miri\n – consul general al Tunisiei, \nVera Cintia\n – consul general al Braziliei și \nAnamaria Almășan\n – coordonatoarea Consulatului general al României la Madrid, ministru plenipotențiar.\n\n\nDiplomatul român\n,\n Anamaria Almășan\n, a prezentat în mod succint evoluția cadrului legislativ din România privind violența domestică și de gen, evidențiind inițiativele autorităților române destinate prevenirii și combaterii acestui fenomen complex. De asemenea, a adus în discuție aspecte esențiale de ordin cultural, subliniind caracterul transversal al violenței de gen, care se manifestă în toate sferele vieții sociale și în toate domeniile de activitate.\n\n\nUn punct central al prezentării a fost accentul pus pe importanța eradicării violenței de gen la nivel internațional și european, reconfirmând angajamentul României în această direcție. Diplomatul a evidențiat, de asemenea, rolul crucial al consulatului român în prevenirea și combaterea violenței de gen. În acest sens, s-a subliniat efortul de informare și sensibilizare a comunității române, precum și sprijinul acordat victimelor prin furnizarea asistenței consulare necesare.\n\n\nO informație deosebit de utilă furnizată în cadrul seminarului a fost prezentarea unor numere de telefon de urgență, menite să ofere sprijin imediat victimelor violenței de gen. Pentru situații de urgență în Spania, participanții au fost îndemnați să apeleze la numărul \n091\n al Poliției Naționale Spaniole. Pentru consiliere specializată, inclusiv în limba română, a fost oferit numărul \n016\n, care reprezintă un pas important în furnizarea suportului emoțional și informațional necesar.\n\n\nPrin astfel de inițiative, precum și prin parteneriatele internaționale, România și-a reafirmat angajamentul de a lupta împotriva violenței de gen, abordând subiectul cu o perspectivă holistică care ține cont atât de aspectele legislative, cât și de cele culturale. Este esențial ca astfel de evenimente să continue să ofere un cadru de discuție și colaborare, construind punți între comunități și consolidând eforturile globale pentru eliminarea acestei grave probleme sociale.\n\n\nA consemnat: Occidentul Românesc",
        "author": null,
        "date": "2023-11-26T22:48:19+02:00",
        "category": "Informații",
        "url": "https://occidentul-romanesc.com/prevenirea-si-combaterea-violentei-de-gen-abordare-culturala-si-initiative-legislative/",
        "region": "Spania"
    },
    {
        "title": "Prezentare proiect Diaspora ReStart: joi, 11 ianuarie 2018, la Madrid",
        "content": "Dacă  ești român, ai peste 18 ani și ai trăit în ultimele 12 luni în străinătate, poți primi până la 40.000 € pentru a-ți deschide propria afacere non agricolă în mediul urban!\n\n\nMétodo Estudios Consultores are plăcerea să te invite la evenimentul pe care îl organizează în orașul Madrid pentru a-ți oferi mai multe detalii despre marea oportunitate oferită prin proiectul Diaspora ReStart, POCU/89/3.7/107561, finanțat de Guvernul României prin Programul Operațional Capital Uman  (PO CU) 2014  – 2020.\n\n\nData, locul și ora evenimentului\n:\n\n\n\n\n\n\n\n\nData: \nJoi, 11 ianuarie 2018\n\n\nHotel Senator Castellana, „Salón Barraca”\n\n\nOra: În intervalul 19:00 – 22:00\n\n\n\n\n\n\n\n\nProgramul evenimentului\n\n\n\n\n19:00 Primirea și livrarea documentației;\n\n\n19:15 Prezentarea proiectului: Oana Bâra, Project Manager Consiliul Național al Întreprinderilor Private Mici și Mijlocii din România;\n\n\n\n\n\n\n19:45 Prezentarea condițiilor de acces în proiect pentru grupul țintă: Ana Saborido, Expertă în informare și selecție Grup Țintă, din partea Método Estudios Consultores;\n\n\n20:15 Prezentarea programului anteprenorial: Ana Saborido, Expertă în informare și selecție Grup Țintă, din partea Método Estudios Consultores;\n\n\n20:45 Prezentarea concursului de planuri de afaceri: Oana Bâra, Project Manager Consiliul Național al Întreprinderilor Private Mici și Mijlocii din România;\n\n\n21:05 Întrebări și răspunsuri;\n\n\n21:25 Coffee Break și Face to Face.\n\n\n\n\nConfirmarea participării\n\n\nDeoarece capacitatea sălilor este limitată, este necesară confirmarea participării. Persoanele interesate să asiste la unul dintre evenimentele de informare sau care doresc mai multe informații cu privire la proiectul Diaspora ReStart ne pot contacta la:\n\n\n\n\nNumăr de telefon gratuit: +34 900 812 902\n\n\nAdresa de email: \nana.restart@metodogrupo.com",
        "author": null,
        "date": "2018-01-08T15:13:09+02:00",
        "category": "Spania",
        "url": "https://occidentul-romanesc.com/prezentare-proiect-diaspora-restart-joi-11-ianuarie-2018-la-madrid/",
        "region": "Spania"
    },
    {
        "title": "Prezentarea nominalizaților pentru „Trofeul Excelenței Românești – Alexandru Ciorănescu” (2023-2024)",
        "content": "„Trofeul Excelenței Românești – Alexandru Ciorănescu”\n este o distincție emblematică menită să recunoască și să celebreze contribuțiile deosebite ale românilor din afara granițelor României, persoane care și-au adus o contribuție semnificativă în diverse domenii de activitate.\n\n\nAcest premiu este parte integrantă a \n„Campaniei Excelenței Românești din Occident”\n, un proiect lansat de către publicația \nOccidentul Românesc\n la 15 ianuarie 2015, în Regatul Spaniei, proiect care promovează valorile culturale și științifice ale românilor din străinătate. Acțiunea culturală și educațională a fost concepută de către fondator ca un exemplu de onestitate, integritate și implicare culturală, inspirată de valorile occidentale și de dorința de a păstra și promova identitatea culturală românească în lume.\n\n\nTrofeul ediției a patra (2023-2024) poartă numele Profesorului \nAlexandru Ciorănescu\n, un titan al culturii române, reputat lingvist, comparatist, profesor universitar și enciclopedist. De asemenea, profesorul Ciorănescu este autorul singurului dicționar etimologic complet al limbii române, o lucrare monumentală ce rămâne un reper fundamental în studiile de lingvistică. Alexandru Ciorănescu a avut un parcurs educațional impresionant, care a început la Universitatea din București și a continuat în Franța.\n\n\nÎntre 1946 și 1999, Profesorul Ciorănescu a desfășurat o activitate academică prolifică în Insulele Canare, Regatul Spaniei. Alegerea acestui nume nu este întâmplătoare; Profesorul Ciorănescu reprezintă un simbol al legăturii dintre cultura română și cea internațională, fiind un exemplu de excelență intelectuală care a depășit granițele naționale. Prin munca sa de o viață, Profesorul Alexandru Ciorănescu a lăsat o amprentă profundă în istoria intelectuală a României și în inimile celor care au avut privilegiul să fie influențați de opera și gândirea sa. În acest context, „Trofeul Excelenței Românești – Alexandru Ciorănescu” (2023-2024), nu doar că recunoaște excelența individuală, dar și subliniază importanța contribuțiilor pe care românii le aduc la nivel mondial.\n\n\nSelecția și jurizarea\n\n\nAjunsă la cea de-a IV-a ediție pentru perioada 2023-2024, \n„Campania Excelenței Românești din Occident”\n a atras un număr considerabil de nominalizări din partea comunităților românești de pe toate continentele. Procesul de selecție a fost realizat de un juriu de specialiști format din profesori universitari români de prestigiu stabiliți în \nAustralia\n, \nStatele Unite ale Americii\n, \nCanada\n și\n Europa de Vest\n. Coordonarea juriului a fost asigurată de către Doamna \nAnca Vasiliu\n, cercetător și profesor de talie internațională în domeniul filosofiei antice, stabilită la Paris, Franța, cunoscută pentru contribuțiile sale semnificative în domeniul studiilor umaniste.\n\n\n\n\nJuriul a avut sarcina dificilă de a selecta dintr-un total de \n83 de nominalizări\n (4 Australia), (3 Belgia), (9 Canada), (3 Elveția), (11 Franța), (4 Germania), (5 Italia), (7 Marea Britanie), (10 România), (10 Spania), (17 SUA), acele personalități care au demonstrat o excelență incontestabilă în domeniile lor de activitate. În urma unui proces riguros de evaluare, au fost selectate \n22 de persoane\n, care se disting prin realizările lor de excepție. Dintre cei \n22\n de nominalizați, \n15 români\n valoroși vor fi onorați cu prestigiosul \n„Trofeu al Excelenței Românești – Alexandru Ciorănescu”\n, în cadrul unei ceremonii restrânse, academice, care se va desfășura în luna noiembrie 2024, în Tenerife, locul unde \nProfesorul Alexandru Ciorănescu\n și-a desfășurat activitatea timp de mai bine de cinci decenii.\n\n\nPrezentarea nominalizaților este realizată pe domenii de activitate și în ordinea alfabetică a numelor de familie\n\n\nARTĂ ȘI CULTURĂ\n\n\n\n\nRamona HORVATH\n\nPianistă de jazz stabilită la Paris, Franța, \nRamona Horvath\n este recunoscută pentru contribuțiile sale remarcabile la scena jazzului european. Tehnica sa excepțională și interpretările inovatoare au făcut din Ramona Horvath o figură emblematică a jazzului francez, consolidându-și reputația de artist de top pe scenele internaționale.\n\n\n\n\nEmanoil MARINESCU\n\nArtist versatil în arta contemporană, \nEmanoil Marinescu\n este cunoscut în lumea artistică internațională pentru activitatea sa în diverse domenii, precum designul interior, ceramica și arhitectura, însă pictura rămâne adevărata sa pasiune. Cariera sa artistică, începută din adolescență în România, a fost îmbogățită prin colaborări internaționale în domeniul ceramicii, fiind considerat un \n„Nebun Frumos”\n al artei contemporane.\n\n\n\n\nWanda MIHULEAC\n\nArtist plastic cu o carieră internațională impresionantă, \nWanda Mihuleac\n stabilită în Franța, este cunoscută pentru abordările artistice inovatoare. Lucrările sale, care îmbină diverse medii artistice și numeroasele expoziții internaționale o poziționează ca o prezență influentă în arta contemporană la nivel mondial.\n\n\n\n\nAlexa STIER \n\nTânără muziciană de excepție, \nAlexa Stier\n a cucerit inimile audiențelor din întreaga lume prin interpretările sale expresive și tehnica impecabilă. Cu studii la Conservatorul Regal din Scoția și Yale School of Music, Alexa Stier continuă să-și dezvolte cariera muzicală, fiind o prezență importantă pe scena internațională.\n\n\n\n\nDan Alexandru VOINEA\n\nTalent precoce în muzică, teatru și film, Dani Voinea, la doar 13 ani, promite o carieră de succes în artele spectacolului. Realizările sale remarcabile la o vârstă fragedă, fac din Dani Voinea un exemplu de excelență și dedicare în domeniul artelor, promițând să devină o voce importantă în muzică, teatru și film.\n\n\nAVOCATURĂ ȘI MEDIERE\n\n\n\n\nRamona BODESCU\n\nAvocat și mediator în Spania, \nRamona Bodescu\n este președinta Organizației ACSE RO și este cunoscută pentru dedicarea sa în sprijinul comunității românești din regiunea Valencia. Cu o experiență de peste 24 de ani, Ramona Bodescu combină expertiza juridică cu activismul social, reflectând un devotament neobosit pentru comunitatea sa.\n\n\n\n\nCristiana HUZUNĂ\n\nAvocat român stabilit la Madrid, Spania, \nCristiana Huzună\n s-a impus ca un pilon de sprijin pentru comunitatea românească din regiunea Madrid. Implicarea sa activă în protejarea drepturilor legale ale românilor și promovarea integrării culturale face din Cristiana Huzună o resursă valoroasă pentru cei care se confruntă cu provocările vieții în străinătate.\n\n\nCERCETARE ȘTIINȚIFICĂ\n\n\n\n\nMonica BRÂNZEI\n\nDoctor în filosofie medievală, cunoscută pentru cercetările sale din acest domeniu, \nMonica Brânzei\n este directorul colecției Studia Sententiarum publicată de Brepols Publisher. A fost evaluator internațional pentru diverse proiecte științifice și teze de doctorat. În 2019, la propunerea CNRS, a fost invitată la Palais Elysée de către președintele Franței, \nEmmanuel Macron\n, să facă parte dintr-o comisie de expertiză în vederea reformei legii cercetării din Franța. Contribuțiile sale în domeniul filosofiei medievale au fost recunoscute prin numeroase colaborări academice și publicații de prestigiu.\n\n\n\n\nDragoș CALMA\n\nExplorator al filosofiei medievale și pionier în editarea textelor, \nProfesor Dr.\n \nDragoș Calma\n este o personalitate marcantă în domeniul filosofiei medievale, cu o carieră academică remarcabilă la University College Dublin, Irlanda. Profesorul Calma a fost onorat cu prestigiosul premiu internațional Friederich Wilhelm Bessel Research Award de către Fundația Alexander von Humboldt în 2018, recunoscându-i-se contribuțiile de excepție în domeniul cercetării științifice. Recunoscut pentru editarea și interpretarea textelor filosofice medievale, Profesorul Calma este o personalitate respectată în cercetarea internațională.\n\n\n\n\nVirgil Dorin GLIGOR\n\nFigură marcantă în domeniul securității cibernetice, cu un impact profund asupra acestui domeniu crucial, \nVirgil Gligor\n a adus contribuții inovatoare care au influențat semnificativ modul în care înțelegem și protejăm sistemele informatice. Prin cercetările avansate și abordările sale revoluționare ca profesor la Carnegie Mellon University și membru al Cybersecurity Hall of Fame, SUA, Profesorul Gligor continuă să inspire noi generații de experți în securitatea cibernetică, consolidându-și statutul de lider în tehnologia modernă și contribuind la securitatea digitală la nivel global.\n\n\n\n\nMarin LIȚOIU\n\nProfesor universitar la \nYork University\n, \nToronto\n, \nCanada\n, specializat în ingineria software, Marin Lițoiu a marcat un moment semnificativ în cariera sa prin investirea ca membru deplin al \nAcademiei Canadiene de Inginerie\n. Această recunoaștere reprezintă o confirmare a realizărilor sale remarcabile pe plan internațional, consolidându-i sentimentul de apartenență atât față de România, cât și față de Canada. Funcția nu doar că validează contribuțiile sale deosebite în domeniul ingineriei software, ci îi oferă și răspunsuri la întrebările legate de succesul și integrarea într-o țară nouă.\n\n\n\n\nSilvana Elena RĂDESCU CIORĂNESCU\n\nProfesor de fizică la Universitatea din La Laguna, Tenerife, Silvana Rădescu este o prezență remarcabilă în peisajul academic internațional, un fizician de excepție și un ambasador al culturii și tradițiilor românești. Născută într-o familie cu tradiție în domeniul științific, \nSilvana Rădescu Ciorănescu\n a continuat legenda familială, devenind o prezență marcantă în lumea academică. Călătoria sa din România către Tenerife este un amalgam de circumstanțe fericite și decizii curajoase.\n\n\n \n\n\n\n\nDaniela RUS\n\nUna dintre cele mai importante figuri contemporane în domeniul roboticii, inteligenței artificiale și științei calculatoarelor, având o carieră impresionantă și o influență semnificativă în comunitatea științifică globală, \nDaniela Rus\n este director al Laboratorului CSAIL al MIT, Massachusetts, SUA. Contribuțiile sale inovatoare au revoluționat domenii precum robotica, sistemele autonome și inteligența artificială, stabilind noi standarde în cercetarea tehnologică. Prin munca sa interdisciplinară, Daniela Rus extinde limitele cunoașterii și deschide noi perspective asupra autonomiei robotice și a aplicațiilor acesteia în multiple sectoare, de la agricultură și transport, la medicină și orașe inteligente. Astfel, Daniela Rus nu doar contribuie la dezvoltarea științifică, ci și inspiră o nouă generație de cercetători și inovatori.\n\n\n\n\nClaudia ȘERBAN\n\nConferențiar în filosofie la Universitatea Toulouse II-Jean Jaurès, Franța, \nClaudia Șerban\n este specialistă în filosofia germană clasică și fenomenologie. Cu o carieră solidă, Claudia Șerban este o figură respectată în cercurile academice din \nFranța\n, \nBelgia\n și \nGermania\n.\n\n\nEDUCAȚIE ȘI TEOLOGIE\n\n\n\n\nGeorgiana HUIAN\n\nProfesor de teologie sistematică și ecumenică la Universitatea din Berna, \nElveția\n, Georgiana Huian este recunoscută pentru contribuțiile sale remarcabile în teologie. Cu două doctorate și o abilitare teologică impresionantă, \nGeorgiana Huian\n și-a câștigat recunoașterea internațională prin excelența academică.\n\n\nJURNALISM ȘI MASS-MEDIA\n\n\n\n\nAngela AVRAM\n\nFigură de referință în media și implicarea civică, Angela Avram demonstrează o diversitate intelectuală și o dedicare continuă către perfecționare. Activitatea sa influențează semnificativ peisajul social și cultural românesc din diaspora, subliniind angajamentul său față de educație și comunitate.\n\n\n\n\nMihaela CRĂCIUN\n\nPersonalitate remarcabilă în televiziunea românească, \nMihaela Crăciun\n s-a distins prin producții notabile și roluri de conducere la TVR Internațional. Contribuțiile sale au avut un impact semnificativ asupra comunității românești din străinătate.\n\n\n\n\nRuxandra Ileana SĂRARU\n\nUn pilon al jurnalismului românesc, Ruxandra Săraru se remarcă prin profesionalism și integritate. Cu o carieră de peste trei decenii în Societatea Română de Radiodifuziune, \nRuxandra Săraru\n continuă să influențeze pozitiv peisajul informațional românesc și internațional.\n\n\n\n\nMaria ȚOGHINĂ\n\nPersonalitate marcantă în jurnalismul românesc, \nMaria Țoghină\n s-a remarcat prin dedicarea și profesionalismul cu care și-a promovat valorile și cultura prin emisiuni de impact. Ca prima femeie și cel mai tânăr director general al \nSocietății Române de Radiodifuziune\n, Maria Țoghină a demonstrat o capacitate remarcabilă de \nleadership\n într-o industrie dominată de bărbați, continuând să fie un model de excelență și inspirație în media românească de pretutindeni.\n\n\n\n\nLuminița Valentina VOINEA\n\nJurnalist la Radio România Actualități, Luminița Voinea este realizatoarea emisiunii \n„Românii de pretutindeni”\n, dedicată diasporei românești. Emisiunea sa păstrează vie legătura dintre românii din străinătate și țara natală, promovând identitatea culturală. \nLuminița Voinea\n are o carieră de lungă durată în lumea jurnalismului radiofonic și aparține generației pentru care adevărul este prioritatea absolută în practicarea acestei profesii. Este cunoscută pentru angajamentul său de a oferi informații reale și de maximă calitate.\n\n\nMEDICINĂ\n\n\n\n\nAdrian SÂNGEORZAN \n\nMedic obstetrician-ginecolog și scriitor român stabilit în Statele Unite, Adrian Sângeorzan și-a construit o carieră remarcabilă în domeniul medical, practicând în New York, SUA. Pe lângă cariera sa medicală, Doctorul Sângeorzan este autor de literatură, publicând cărți atât în română, cât și în engleză, care explorează teme precum experiențele medicale, viața în exil și dilemele existențiale. Scrierile sale sunt recunoscute pentru stilul introspectiv și capacitatea de a îmbina observațiile personale cu reflecții asupra societății. \nAdrian Sângeorzan\n reprezintă un exemplu de succes al integrării și excelenței românești în diaspora, fiind o voce importantă în comunitatea medicală și literară românească din SUA.\n\n\n\n\nAnca STUPARU\n\nClinician specialist în medicina de urgență obstetrică și ginecologie, New York, SUA, cu o carieră notabilă, Anca Stuparu a demonstrat excelență în medicina de urgență obstetrică și ginecologie, contribuind la îmbunătățirea practicilor medicale în domeniul său. Stabilită în New York, \nAnca Stuparu\n este apreciată pentru profesionalismul și dedicația sa în îngrijirea pacienților.\n\n\n„Trofeul Excelenței Românești – Alexandru Ciorănescu”\n reprezintă nu doar o recunoaștere a excelenței individuale, ci și o celebrare a contribuției românilor la dezvoltarea culturală, științifică și profesională a societății globale. Această inițiativă consolidează legăturile dintre România și țările occidentale, promovând un sentiment de mândrie națională și subliniind importanța susținerii valorilor și identității românești oriunde s-ar afla. Ceremonia din Tenerife va oferi un cadru academic pentru a onora aceste personalități remarcabile, consolidând prestigiul României pe scena internațională.\n\n\nNota Redacției:\n\n\nOccidentul Românesc\n își exprimă recunoștința față de juriul de specialitate coordonat de \nDoamna Anca Vasiliu\n, cercetător și profesor în filosofia antică, pentru implicarea și profesionalismul cu care au evaluat și selectat personalitățile nominalizate. Această ediție a \n„Trofeului Excelenței Românești – Alexandru Ciorănescu”\n continuă să promoveze excelența românească pe plan internațional, oferind o recunoaștere meritată acelor români care au demonstrat o înaltă competență și dedicare în diverse domenii de activitate.\n\n\nInformații publicate în ediția lunară a Occidentului Românesc cu numărul 160/ August 2024, la pagina 6 și 7.",
        "author": null,
        "date": "2024-09-29T18:58:16+02:00",
        "category": "Articole",
        "url": "https://occidentul-romanesc.com/prezentarea-nominalizatilor-pentru-trofeul-excelentei-romanesti-alexandru-cioranescu-2023-2024/",
        "region": "Spania"
    },
    {
        "title": "Prezumția de paternitate și stabilirea filiației paterne în România",
        "content": "O problemă des întâlnită mai ales la Consulatele româneşti este imposibilitatea de a întocmi Certificatul de naştere al copilului minor cu datele părinţilor biologici, deoarece mama copilului figureză încă în registrele de stare civilă româneşti ca fiind căsătorită cu o altă persoană decât tatăl biologic al copilului. De ce apare această problemă? Pentru că mama copilului nu a efectuat demersurile referitoare la divorţ, iar în favoarea soţului, deşi în fapt nu mai au nicio relaţie, operează totuşi prezumţia legală de paternitate pe care o voi explica în rândurile următoare, alături de alte situaţii care pot apărea la stabilirea paternităţii unui copil.\n\n\nCând apare prezumţia de paternitate?\n Prezumţia de paternitate în România, este prevăzută de articolul 414 alineatul 1 din Codul civil românesc şi stabileşte că ,,\ncopilul născut sau conceput în timpul căsătoriei îl are ca tată pe soţul mamei\n”, indiferent dacă acesta este sau nu tatăl biologic al minorului. Astfel, paternitatea acestor copii nu se poate stabili prin recunoaştere voluntară de tatăl biologic (de exemplu în faţa consulatului la efectuarea certificatului de naştere al minorului) şi nici pe calea unei acţiuni în instanţă în stabilirea paternităţii, ci doar printr-o acţiune în faţa instanţei de judecată în tăgada paternităţii (răsturnarea prezumţiei de paternitate a soţului mamei), urmată de o recunoaştere voluntară.\n\n\nPotrivit legislaţiei româneşti, soţul mamei beneficiază de prezumţia de paternitate în următoarele situaţii: dacă copilul s-a născut în timpul căsătoriei, dacă copilul s-a născut în timpul căsătoriei însă a fost conceput anterior căsătoriei (în perioada legală) sau copilul a fost conceput în timpul căsătoriei şi s-a născut după divorţ (în perioada legală). Astfel, atunci când la momentul concepţiei sau al naşterii copilului mama era căsătorită, soţul mamei sau fostul soţ al mamei (depinzând de perioada legală) este prezumat ca fiind tatăl copilului, tatăl biologic neputând recunoaşte voluntar copilul.\n\n\nCum spuneam şi în rândurile de mai sus, aceaste situaţii apar atunci când mama copilului nu a făcut demersurile de divorţ sau le-a făcut când deja era prea târziu, iar conform legislaţiei româneşti se înţelege că soţul (sau fostul soţ) este tatăl copilului. Rezolvarea în aceste cazuri o găsim doar pe calea introducerii unei cereri de chemare în judecată, unde instanţa va decide care este situaţia juridică a minorului şi va pronunţa, dacă se dovedeşte, o hotărâre prin care se va răsturna această prezumţie de paternitate.\n\n\nCe se întâmplă atunci când copilul a fost recunoscut de către o altă persoană? \nSituaţii similare întâlnim şi atunci când pe minor l-a recunoscut voluntar o altă persoană decât tatăl biologic. De exemplu, mama, fără a fi căsătorită, a avut o relaţie de unde a rezultat un copil, tatăl biologic nu recunoaşte copilul, iar mama intră într-o altă relaţie unde concubinul recunoaşte voluntar acest copil. Deşi în aceste cazuri nu operează o prezumţie de paternitate, dat fiind că mama nu s-a căsătorit cu nici unul dintre cei doi pe perioada conceperii/naşterii copilului, totuşi şi această situaţie trebuie rezolvată în faţa instanţei de judecată, unde judecătorul va decide care este situaţia juridică a minorului şi va pronunţa, dacă se dovedeşte, o hotărâre prin care se va anula recunoaşterea voluntară a paternităţii şi se vor dispune modificările necesare în certificatul de naştere.\n\n\nCe se întâmplă atunci când copilul nu a fost recunoscut?\n O altă situaţie care poate apărea este atunci când tatăl biologic nu doreşte să recunoască copilul. În aceste cazuri, mama poate introduce o acţiune în faţa instanţei de judecată în stabilirea paternităţii sau inclusiv copilul, atunci când va împlini vârsta majoratului, poate solicita în instanţă stabilirea paternităţii faţă de tatăl biologic. În cazul în care tatăl biologic doreşte ulterior să recunoască copilul ca fiind al său, iar în certificatul de naştere al acestuia nu apare ca având alt tată (nu a fost recunoscută filiaţia paternă de către o altă persoană), recunoaşterea se poate face şi prin declaraţie la serviciul public comunitar local de evidenţă a persoanelor, în faţa notarului prin înscris autentic sau inclusiv prin testament, fără a fi nevoie de o acţiune în faţa instanţei de judecată.\n\n\nObservăm astfel că orice modificare a certificatului de naştere în ce priveşte filiaţia unui copil, mai puţin în cazurile în care recunoaşterea voluntară se face pentru prima dată, este necesară introducerea unei cereri de chemare în judecată în faţa instanţei pentru a se verifica sub supravegherea judecătorului dacă sunt îndeplinite condiţiile legale pentru a se efectua această modificare şi dacă ceea ce se solicită este conform cu realitatea.\n\n\nChiar dacă cele trei persoane implicate într-o astfel de problemă (mama copilului, tatăl biologic al copilului şi soţul mamei) cad de acord în rezolvarea amiabilă a acestei situaţii, nu se poate rezolva altfel decât prin intermediul instanţei de judecată. De ce? Pentru că această modificare produce efecte juridice importante cum ar fi dreptul la pensia de întreţinere sau alimente (a minorului sau a părintelui când va avea nevoie) ori dreptul la moştenire, copilul fiind moştenitor rezervatar, ceea ce îi dă dreptul la o cotă legală din moştenire indiferent de situaţie (cu excepţiile prevăzute de lege).\n\n\nPe cale de consecinţă, recomandăm prevenirea acestor probleme şi efectuarea procedurilor de divorţ (şi recunoaştere a sentinţei de divorţ în România) atunci când este cazul pentru a evita aceste situaţii care nu pot fi soluţionate altfel decât prin intermediul instanţei de judecată.\n\n\nAutor: Avocat Ioana Bratuleanu (Madrid) – Colaborator voluntar la Occidentul Românesc\n\nAvocat ICAM specializat în Drept internațional\n\nTelefon 642.308.360\n\nE-mail: \nsecretaria@brilawabogados.es\n\nWeb: \nhttps://brilawabogados.es/",
        "author": null,
        "date": "2022-08-25T11:16:22+02:00",
        "category": "Articole",
        "url": "https://occidentul-romanesc.com/prezumtia-de-paternitate-si-stabilirea-filiatiei-paterne-in-romania/",
        "region": "Spania"
    },
    {
        "title": "„Prichindei în acțiune: Joc și lectură în cinstea Zilei Internaționale a Cărții”",
        "content": "Cu prilejul \nZilei Internaționale a Cărții\n, la data de 23 aprilie 2023, în parcul Norte din Torrejón de Ardoz, Madrid, s-a desfășurat activitatea \n„Prichindei în acțiune”\n, cu scopul de a încuraja copiii să descopere și să îndrăgească lectura. Evenimentul a fost organizat de către \nMihaela Horumbete\n, profesor de Limbă, cultură și civilizație românească la Institutul Limbii Române și \nOana Darie\n, coordonatorul proiectului \nBiblioteca Prichindeilor din Madrid\n.\n\n\nDiferite activități ludice, bazate pe cărțile în limba română, au fost organizate pentru a încuraja copiii să devină pasionați de lectură. Cei prezenți au participat la jocuri și activități precum \n„Continuă povestea”\n, \n„Obiecte transformate”\n și \n„Universul e darnic”\n, în timp ce descopereau cărțile într-un mod nou și interesant și își formau propriile povești.\n\n\nLa sfârșitul activității, copiii au avut oportunitatea de a împrumuta cărți în limba română, oferite de \nBiblioteca Prichindeilor din Madrid\n. Copiii și părinții lor au apreciat această oportunitate și și-au exprimat dorința de a fi implicați în astfel de activități și în viitor.\n\n\nEvenimentul \n„Prichindei în acțiune”\n a dovedit că lectura poate fi învățată și îndrăgită într-un mod ludic și interesant, iar astfel de activități sunt deosebit de importante pentru a încuraja dezvoltarea abilităților de lectură ale copiilor. Sperăm ca această activitate să devină o tradiție anuală și să se desfășoare în mai multe localități din Comunitatea Madrid, pentru a promova lectura și cultura în rândul copiilor și a comunității de români.",
        "author": null,
        "date": "2023-04-25T18:08:33+02:00",
        "category": "Cultură",
        "url": "https://occidentul-romanesc.com/prichindei-in-actiune-joc-si-lectura-in-cinstea-zilei-internationale-a-cartii/",
        "region": "Spania"
    },
    {
        "title": "Primarul orașului Alcalá de Henares, decorat cu Ordinul Național „Pentru Merit”",
        "content": "Ambasadorul \nGeorge Bologan\n a conferit primarului orașului Alcalá de Henares, \nJavier Rodríguez Palacios\n, în numele \nPreședintelui României\n, \nKlaus Iohannis\n, \nOrdinul Național „Pentru Merit”\n în grad de Ofițer, în semn de înaltă apreciere și recunoștință pentru contribuția importantă avută în demersurile de promovare a relațiilor româno-spaniole.\n\n\nÎn discursul său, șeful misiunii diplomatice de la Madrid a punctat contribuția deosebită a primarului din \nAlcalá de Henares\n pentru încrederea acordată comunității românești și a subliniat că în perioada următoare vor fi continuate evenimentele de diplomație devenite o tradiție și care au ca menire apropierea umană și instituțională.\n\n\nLa rândul său, primarul orașului Alcalá de Henares a subliniat legăturile strânse între Spania și România atât din punct de vedere istoric, cât și cultural și a apreciat rolul activ pe care cetățenii români din localitate îl au la dezvoltarea societății, contribuind la creșterea comunității locale.\n\n\n\n\nProfitând de prezența sa în Alcalá de Henares la 3 octombrie a.c., ambasadorul \nGeorge Bologan\n i-a încurajat pe conaționalii rezidenți în localitate, să se implice în viața societății, să își aducă aportul la însuflețirea acesteia, să fie interesați de viața politică, susținând totodată vitalitatea economică și socială și făcând ca vocea comunității să fie auzită tot mai mult pe plan local.\n\n\nOrașul \nAlcalá de Henares \neste patrimoniu mondial al umanității, fiind un important punct de atracție pentru turismul cultural, este localitatea scriitorului Miguel de Cervantes, respectiv locul unde Cristofor Columb s-a întâlnit cu regina Isabela Catolica în 1480 și tot aici, cardinalul Cisneros a fondat unul dintre cele mai prestigioase centre universitare europene ale secolului XVI. Astăzi, localitatea este un prosper centru industrial și academic. Esența bunelor legături ale primăriei cu ambasada și ale localității cu România, este dată de comunitatea românească foarte bine integrată și apreciată căreia îi exprimăm sentimente de Admirație și recunoștință pentru bunul exemplu.\n\n\nComunicat și foto: Ambasada României în Regatul Spaniei",
        "author": null,
        "date": "2022-10-04T08:10:26+02:00",
        "category": "Politică",
        "url": "https://occidentul-romanesc.com/primarul-orasului-alcala-de-henares-decorat/",
        "region": "Spania"
    },
    {
        "title": "Emanuel Ciocu (Tenerife – Regatul Spaniei): „Primele ziare pe care le citesc dimineața sunt românești”",
        "content": "Emanuel Ciocu\n a fost jurnalist în România. Un jurnalist bătăios, de investigații. Se băga în mijlocul viesparelor, trăia pe muchie de cuțit. Salariile erau mici, dacă nu aveai locuință în Cluj cu greu te descurcai. Dar Emanuel nu avea astfel de griji. El încerca lumea, voia s-o provoace. A plecat de la Cluj la București unde a continuat să facă presă. Dar și altceva. Și-a deschis un bistro, Librăria Arles, inspirat din Van Gogh. Bucătăria era o pasiune care-l ispitea și ea i-a fost de mare folos când, împreună cu soția, au decis să se stabilească în Tenerife. Sunt ani buni de când Emanuel ne scrie de foarte departe, de sub soarele tropicului. Acolo, el, soția și copilul lor au o altă viață. Gătesc, scriu, fac grădinărit, conduc proiecte inovative, dar cu ochii pe țara de acasă. Dacă urmărești mesajele fostului jurnalist plecat din România poți să crezi că încă trăiește acolo. Că nu a plecat niciodată. Și poate că, de fapt, tuturor li se întâmplă la fel. Se mută, fără să plece cu adevărat niciodată. \n\n\nL-am întrebat cum e viața lui acum și ce mai face, așa cum aș fi făcut-o la cafea pe terasă la Cluj. Iar lumea asta ne-a părut dintr-o dată mai mică.\n\n\nRuxandra Hurezean: Dragă Emanuel, te rog să ne spui povestea ta, a familiei tale din România. \n\n\nEmanuel Ciocu\n: M-am născut în Gherla, orașul natal al mamei mele și al meu, dar am crescut în Cluj. Deși mă leagă multe amintiri de Gherla, orașul meu a fost și va rămâne Clujul. Sincer, am avut o copilărie și o familie absolut normale, în cel mai emblematic și mai apoi cel mai mare cartier muncitoresc al Clujului, Mănășturul, și credeam că viața mea va rămâne așa. De fapt, până la 20 de ani, n-am trecut Carpații și nici nu simțeam o nevoie. Apoi, când reușești sau ești nevoit să pleci, dintr-un motiv sau altul, într-o lume total nouă și străină, cum a fost plecarea mea la București, unde am trăit 10 ani, deja (aproape) orice devine posibil.\n\n\nPentru mine transferul de la Cluj la București a fost mai dificil decât cel de la București în Tenerife. În sensul că Bucureștiul e un mastodont, o capitală, fie ea și mai mică și est europeană, care are o populație mai mare decât cea a Insulelor Canare. Iubesc să călătoresc dar, dacă m-ar fi întrebat cineva înainte de 30 de ani, i-aș fi spus că n-am să părăsesc România niciodată. În primul rând pentru că toată viața mea a fost legată de limba română și niciodată nu m-am considerat un talent în a vorbi limbi străine. Și am dreptate.\n\n\nRuxandra Hurezean: Ai fost jurnalist în România. Care sunt amintirile tale legate de acea perioadă, cum era România despre care scriai?\n\n\nEmanuel Ciocu\n: Uf, România anilor 90-2000. România ultimelor privatizări văzută și trăită din Clujul lui Funar. De către un ziarist de investigații de douăzeci și ceva de ani. Într-o perioadă în care calomnia prin presă era infracțiune și deveneai direct inculpat la o simplă plângere din partea oricui. A fost intens.\n\n\nRuxandra Hurezean: Pasiunea ta pentru gătit de la cine o moștenești?\n\n\nEmanuel Ciocu\n: Bănuiesc că pasiunea vine de la ambii părinți. Mă refer strict la pasiune, pentru că mama gătea relativ simplu, în număr limitat de rețete. Dar pasiune avea.\n\n\nRuxandra Hurezean: De ce ați plecat din România, care a fost momentul declanșator pentru decizia voastră?\n\n\nEmanuel Ciocu\n: Nu am plecat din România, mai degrabă aș spune că nu ne-am mai întors în România. Ne vânduserăm casa și am plecat într-o vacanță de o lună până la următoarea casă. Și ne-am dat seama că de fapt viitoarea casă poate fi oriunde de acum. Și așa a fost să fie aici. După trei săptămâni căutam deja școală pentru Leo care urma să împlinească trei ani și am văzut-o chiar în ziua în care i-a împlinit. Ne-am pupat cu directoarea care ne-a arătat școala și locul în care mănâncă copiii și, cum copiii erau la masă, l-au pus și pe el. După cinci minute i-au pus o coroană de carton pe cap și i-au cântat la mulți ani. Acela cred că a fost momentul.\n\n\nRuxandra Hurezean: De ce tocmai Tenerife? Ce știați despre insule?\n\n\nEmanuel Ciocu\n: Nu mai fusesem niciodată în Tenerife nici în altă insulă din arhipelag, și nici măcar nu ne-a plăcut la început. Pentru că aterizasem în sudul insulei, climă deșertică la final de august, turiști mulți și agitați. Nu era de noi. Părea începutul unei vacanțe eșuate, din acelea în care numeri zilele până la plecare și îți faci planuri cum să le umpli până atunci. Dar am urcat în nord și totul s-a schimbat radical. După tunelul din Guimar ai impresia că ai ajuns în altă țară. Verde, viu, cu orașe civilizate, fiecare cu frumusețea lui distinctă. Santa Cruz de Tenerife e capitala cosmopolită vie. San Cristobal de La Laguna e fosta capitală, orașul universitate, locul în care s-au stabilit primii coloniști spanioli, patrimoniu UNESCO. Și mai e Puerto de la Cruz, orașul culoare, tropical și mai sunt satele din nord unde merg localnicii să mănânce duminica. Pentru mine Tenerife e nordul insulei.\n\n\nRuxandra Hurezean: Ești acolo cu familia, cum ați reușit să vă puneți de acord? Cum a fost tranziția pentru voi?\n\n\nEmanuel Ciocu\n: De acord ne-am pus destul de repede, eu și cu soția mea gândim și simțim cam la fel. Tranziția a trebuit să fie rapidă. Pentru că începeam să cheltuim prea mulți bani fără să producem nimic și că de fapt cheltuiam banii de casă. Așa că ne-am cam speriat când am realizat că ne auto parazităm. Așa că, în ianuarie am semnat contractul pentru un local în La Laguna și am început să reamenajăm și am deschis vorbind mai mult din mâini. Am uitat să-ți spun că nu vorbeam niciunul spaniolă și în nord prea puțină lume vorbește engleză. Ei, bine, așa a fost.\n\n\nRuxandra Hurezean: Cum au reacționat părinții, prietenii când ați anunțat că vreți să plecați. Acesta poate fi un moment greu. Cum a fost pentru voi?\n\n\nEmanuel Ciocu\n: Din păcate, mai trăia doar tata pe atunci, acum nici el, soră-mea locuiește în SUA. Doar fratele meu mai locuiește în Cluj cu familia. A fost un moment complicat. Dar a fost ca și când ai smulge un leucoplast. N-a apucat să se dezmeticească nimeni. Nici măcar noi. Eu de fapt așa m-am mutat și din Cluj la București, cu ce aveam pe mine. Ulterior mi-am adus lucrurile, urmărindu-mi dragostea.\n\n\nRuxandra Hurezean: Descrie-ne puțin locul unde ați ales să trăiți. Cum e la voi?\n\n\nEmanuel Ciocu\n: Am ales să locuim în La Laguna. În primul rând pentru că aici a fost prima școală bilingvă care ne-a răspuns. Noi eram foarte stresați. Că o să traumatizăm copilul, că ce facem dacă nu se adaptează. Sincer, dat fiind că am ales nordul și nu știam limba, nu am avut multe opțiuni. În 2013, când am ajuns aici, Spania impusese restricții pe piața muncii noilor veniți, pentru a-și proteja cetățenii după criza economică din 2008, care a afectat puternic țara. De locuit locuim mai aproape de ocean, unde vremea e mai bună. La Laguna are cea mai capricioasă climă din arhipelag.\n\n\n\n\nRuxandra Hurezean: Ce faceți acum acolo, cum arată viața voastră? \n\n\nEmanuel Ciocu\n: Lucrăm cinci zile pe săptămână, după-amiezile, cu două excepții, libere. Sunt multe de făcut pe o insulă atât de mică, de 2.000 de kilometri pătrați. Și facem multe, de la plimbări prin natură prin pădurile din nord, la mers la plajă. Acum avem o pizzerie și nu avem de ce să ne plângem. Muncim mult când e cazul, dar e mai simplu când lucrezi pentru tine.\n\n\nRuxandra Hurezean: Cum s-a integrat copilul la școală? Care sunt diferențele majore între școala de aici și cea de acolo? Cum îi vezi viitorul… în Tenerife?\n\n\nEmanuel Ciocu\n: El s-a integrat imediat. Primul. E trilingv. Vorbește și scrie atât în spaniolă cât și în engleză sau română. Diferența majoră e că, copiii încep școala la 3 ani, practic grădinița e la școală. În alt doilea rând, se lucrează mult cu proiecte interdisciplinare. De exemplu, dacă înveți despre balene nu e o simplă sarcină de biologie. E și geografia unde înveți despre arealul în care trăiesc ele, e și despre calculele pe care le poți face cu ele și compunerea de la limba spaniolă unde scrii despre ele. E greu de spus acum ce va face el, își schimbă planurile de la zi la zi la 11 ani. În principiu vrea să plece în Canada sau Australia. Dimineață se făcea biolog marin. Vedem mâine.\n\n\nRuxandra Hurezean: Ce surprize ați avut, plăcute și neplăcute?\n\n\nEmanuel Ciocu\n: Surpriza cea mare au fost, alături de natură, care e spectaculoasă, oamenii. Învățătoarea lui Leo ne-a scos în oraș să socializăm cu copiii ei, pentru a nu ne simți singuri. Un om total necunoscut s-a oferit să ne dea roata de rezervă când am rămas în pană. Veniți din București unde orice bună intenție neprovocată din partea unui străin e privită cu scepticism, oamenii de aici au fost un șoc plăcut pentru mine. Nu-i idealizez, nici nu pot generaliza, dar mi-au mers la suflet. Cu spiritul lor civic și participativ, cu modul în care au grijă unii de ceilalți, venit din București unde puteai ațipi până te lăsa cineva să treci pe la trecerea de pietoni, aici frânează, uneori prea brutal, doar când te vede că ești în preajma trecerii. Am fost martorul agasării, cu atât de multă atenție din partea trecătorilor, a unui bețiv care doar voia să doarmă pe un spațiu verde. A venit poliția să vadă dacă e bine. A venit ambulanța să-i verifice semnele vitale. În cele din urmă, sătul de toți oamenii care își lăsau mașinile ca să vadă dacă e în regulă, a plecat să doarmă într-un loc mai ferit. Sigur, așa cum spuneam, vorbesc despre Tenerife „al meu”, care e nordul insulei. În primii ani nu am prea cunoscut români aici, așa că ne-am făcut prieteni localnici și am rămas prieteni de atunci. În câteva zile mă duc la nunta unuia. Ne-au crescut copiii amestecați aici. Am rămas prieteni cu majoritatea părinților de la fosta școală a lui Leo. Au plecat aproape toți colegii pe la alte școli, dar gașca părinților a rămas unită. Ieșim de câteva ori pe an. Chiar acum am cheia unuia dintre ei pentru a-i da de mâncare pisicii până vine din vacanță.\n\n\n\n\nRuxandra Hurezean: Descrii o lume normală, de altfel. Dar cum ați trăit criza pandemiei? V-ați putut menține afacerea?\n\n\nEmanuel Ciocu\n: Am început carantina în grupul de case în care locuiam. Noi, proprietarul casei, fiica și fiul lui cu familia. Lolo e un om dintr-o bucată, pescar și proprietarul unui restaurant pescăresc aici. Fiica lui a fost sportivă de performanță, a jucat pentru naționala de volei a Spaniei, iar acum e învățătoare. Iar fiul lui are un restaurant în sat. Așa că am rămas închiși împreună. Trei bucătari, doi dascăli și trei copii cu mult timp liber. A fost intens. Am gătit, ne-am jucat, am cântat, am citit multe știri, ne-am stresat, am mâncat și am băut din nou cu toții. Oamenii au respectat foarte strict autoritățile locale și s-au implicat cât au putut. Și noi am făcut voluntariat cam două luni, făcând de mâncare din alimente donate pentru asociații caritabile. Multă lume s-a trezit, în lipsa turismului pe care s-a construit viața de aici în ultimele decenii, fără bani și posibilități. Cozile pentru alimente donate se îngroșau de la zi la zi. Orașele erau moarte, străzile pustii. A fost suprarealist. Din păcate, am închis localul la exact șase ani de când îl deschisesem. 13 martie 2014 – 13 martie 2019. Din cauza proprietarului localului, care s-a dovedit nerezonabil (de asta nu generalizez bunătatea oamenilor) și a incertitudinilor de viitor. Și am ales corect. Nu am vrut să acumulăm datorii la chirie pentru a redeschide după luni de zile cu mai puține mese, așa că am plătit ce era de plătit și am închis. Cam în aceeași perioadă ne-am și mutat „la moșie”, cum îi spun eu. O bucată de pământ în zona agricolă Valle de Guerra.\n\n\nRuxandra Hurezean: Urmărești cu atenție viața din România, atunci când ești solicitat scrii articole pentru presa din țară. Cum vezi de acolo evoluția României?\n\n\nEmanuel Ciocu\n: Da. O urmăresc și mai scriu din când în când. Văd o evoluție lentă, dar pozitivă, a României. Din păcate, presa nu trece prin momente grozave, multe publicații s-au închis sau au rămas doar în online, se chinuie să se reinventeze. România în ansamblu mi se pare mai matură acum.\n\n\n\n\nRuxandra Hurezean: Ce i-ai sfătui pe cei care doresc să emigreze, care ar fi principalele precauții pe care să le aibă în vedere? Ce te poate avantaja?\n\n\nEmanuel Ciocu\n: Fiecare om e diferit, fiecare familie e diferită. În primul rând trebuie să știi ce vrei, dar mai ales cu cine. Dacă nu toți membrii familiei gândesc și vor același lucru, planul nu va funcționa. Dacă trebuie să-l convingi în fiecare zi pe celălalt, când apar provocările adevărate, își va pierde repede credința. Oamenii trebuie să fie ei înșiși convinși. Mai apoi, nici nu cred că e pentru oricine. Emigrarea în sine, mai ales într-o insulă. Și nu în ultimul rând trebuie să te pregătești pentru a te integra, pentru a face parte dintr-o nouă lume cu reguli noi, să asimilezi o nouă cultură și să te bucuri de ea. Limba spaniolă îți deschide o lume întreagă. Te va avantaja tot timpul capacitatea de a te adapta, de a învăța o limbă străină, de a fi dispus să înveți și să respecți societatea în care trăiești.\n\n\nRuxandra Hurezean: Ce anume din experiența ta de viață din România te-a ajutat în Tenerife?\n\n\nEmanuel Ciocu\n: Cred că tot ce am învățat în România m-a ajutat într-un fel sau altul. Deși multe lucruri a trebuit să le uit pentru a mă adapta. De la trafic la obiceiuri locale.\n\n\nRuxandra Hurezean: Ce feluri de mâncare românească ai gătit la restaurantul tău? Și ce ai descoperit specific acolo?\n\n\nEmanuel Ciocu\n: Acum, la pizzerie, mai puțin decât înainte, dar la fostul local, pentru că era unul vegetarian, am folosit din plin experiența bucătăriei românești de post. Am deschis pizzeria tocmai datorită contextului pandemic, pizza era mai ușor de servit la pachet. În plus, noua proprietară e un înger, ca să nu generalizăm lipsa de rezonabilitate a celorlalți. Dar e, sunt conștient de asta, un local de moment. Am descoperit extraordinar de multe despre mâncarea locală, dar și mai mult despre potențialul neexploatat al bucătăriei locale.\n\n\n\n\nRuxandra Hurezean: Cum arată viața de familie în noua ta lume? Ce îți place să faci acolo în mod deosebit? Unde sau cum te regăsești?\n\n\nEmanuel Ciocu\n: Avem o viață normală, deși mai agitată decât ar trebui. Așa suntem noi. Ne implicăm în multe proiecte, cu mulți oameni, cu multe idei. În timpul săptămânii lucrăm la pizzerie, în weekend ieșim în natură sau lucrăm la moșie.\n\n\nRuxandra Hurezean: Ți-ai făcut prieteni? Cum sunt ei? Cum arată prieteniile tale din Tenerife? \n\n\nEmanuel Ciocu\n: Da, avem mulți prieteni, oameni interesanți. Majoritatea localnici pentru că, deși avem și prieteni români, majoritatea trăiesc și lucrează în sud. Bine, când gătești și ai bere, nu e greu să-ți faci prieteni în Spania, mai ales în Canare, unde oamenii adoră să mănânce și să bea. Ne vedem des, mergem în vacanțe, uneori împreună. Suntem o mică parte din această lume. Cu oameni din multe domenii, funcționari, profesori, medici sau avocați, dar și brutari, șoferi sau lucrători în pizzerie. Oamenii socializează mai ușor și mai transversal în societatea pe care am cunoscut-o eu aici. Și obiceiul se ia. \nMichael, patronul și directorul primei școli – cea mai scumpă de pe insulă – în care a fost Leo, englez căsătorit aici de peste 40 de ani, își bea cafeaua cu cel care mătura strada din fața școlii.\n\n\nRuxandra Hurezean: V-ați întoarce în România? Ce înseamnă pentru tine, este important să ții legătura cu țara? \n\n\nEmanuel Ciocu\n: Niciodată nu zic niciodată, dar în momentul ăsta îmi vine greu să cred că m-aș întoarce. Pentru mine e important ce se întâmplă în țară. Primele ziare pe care le citesc dimineața sunt românești, apoi cele spaniole și de abia după, cele de limbă engleză. E un circuit emoțional în care primesc informațiile. Sunt la curent cu tot ce se întâmplă în România, bun sau rău. Dar, acum, destinul cred că e legat definitiv de Insulele Canare.\n\n\nRuxandra Hurezean: La ce proiecte lucrezi, care sunt planurile voastre de viitor? \n\n\nEmanuel Ciocu\n: Începând din acest an am pornit o asociație care are un scop ambițios de a schimba viitorul alimentar al arhipelagului. Bucătari, nutriționiști, avocați, agricultori, apicultori. Scopul nostru să adaptăm alimentația la nevoie și necesități, să atingem idealul plan de zero reziduuri pe o insulă, să asigurăm securitatea alimentară care e deficitară. Să producem resurse, începând cu pământul și apa (recuperată, tratată etc.) și să adaptăm populația la ele. Noi culturi agricole, utilizarea diferită și exhaustivă a celor existente, folosirea celor sălbatice. Nici jumătate dintre terenurile agricole din Tenerife nu sunt cultivate, în condițiile în care importăm 80% din mâncare. Potrivit recomandărilor ONU, insulele nu ar trebui să depindă mai mult de 60% de importuri. Iar noi importăm prea mult. Problema când imporți mâncare e că aduci și ambalajele, pe care nu le reciclăm eficient. Și suntem înconjurați de ocean.\n\n\nRuxandra Hurezean: Și cum veți face asta? \n\n\nEmanuel Ciocu\n: Vrem să convingem toate prefecturile (cabildo) insulelor să producă pământ prin compostarea deșeurilor organice generate de turism, să facem un circuit al sticlelor, la fel ca în Germania. Vrem să producem alimente și să le arătăm oamenilor cum să le gătească, să diversificăm alimentația punând accent pe posibilitățile reale locale, pentru a reduce importurile și insecuritatea alimentară, pentru a însănătoși cea mai afectată comunitate autonomă spaniolă de diabet și obezitate. Știu că pare o utopie, dar într-un areal redus și cu un anumit tip de societate se poate.\n\n\nRuxandra Hurezean: Cum au reacționat oamenii la ideile voastre? \n\n\nEmanuel Ciocu\n: Oamenii sunt curioși, învață. Le-am gătit în vechiul local o mulțime de rețete internaționale, adaptate la ingredientele locale și au acceptat foarte bine. Ca să-ți închipui, am făcut gulaș din papaya verde, care se consumă ca o legumă în toată Asia, iar aici nu o gătește nimeni, cu excepția etnicilor asiatici. Sau urzicile care sunt total necunoscute consumului uman. Am adunat incredibil de multe informații despre ce și cum s-ar putea dezvolta în alimentația și economia locală și acesta e proiectul nostru de suflet. Și cred că experiența noastră românească în te adapta condițiilor locului, în a folosi la maximum imaginația pentru a produce cât mai mult cu puțin, în a produce conserve și a valorifica la maximum, e hotărâtoare. Tot ce am făcut în acești ani aici, formând relații, experimentând cu ingrediente și rețete, soția care are două studii de master în nutriție la universități din Spania, pasiunea pentru ingrediente și plante și, în general, dragostea noastră pentru oamenii și locurile acestea, ne-au adus aici.\n\n\nUn material realizat în exclusivitate pentru Occidentul Românesc, de \nRuxandra Hurezean\n\n\nFoto: Arhiva personală\n Emanuel Ciocu\n\n\nNota Redacției OR:\n\n\n\n\nRuxandra Hurezean\n (Cluj – Napoca) este jurnalist cu vastă experiență. Lucrează în presă de peste 27 de ani. A condus redacții și a contribuit la înființarea de publicații, lucrând atât pentru presa locală clujeană, cât și pentru cea națională. Este autoarea a cinci volume de reportaje și proză scurtă. A fost premiată în mai multe rânduri de către Asociația Profesioniștilor din Presă Cluj și a primit „Premiul Mass-Media” al Ambasadei Germaniei la București pentru reportajele privind istoria și prezentul minorității germane din România. În anul 2017 i s-a decernat premiul Festivalului Internațional de Carte Transilvania pentru „Cartea jurnalistului”.",
        "author": null,
        "date": "2022-04-25T11:34:12+02:00",
        "category": "Interviuri",
        "url": "https://occidentul-romanesc.com/primele-ziare-pe-care-le-citesc-dimineata-sunt-romanesti/",
        "region": "Spania"
    },
    {
        "title": "Primii turiști au ajuns în Insulele Baleare",
        "content": "Primii turiști au sosit în \nInsulele Baleare\n și vor începe un test de pionierat în Spania la care vor participa 10.900 de germani pentru restul lunii iunie. Pentru acest experiment au fost stabilite o serie de parametri, cum ar fi obligația de a rezerva o ședere minimă de cinci nopți și de maximum 14 zile, la unul dintre hotelurile participante la proiectul pilot, relatează \ntourinews.es\n.\n\n\nPeste 400 de turiști germani, purtând măşti, au ajuns luni, 15 iunie, în Insulele Baleare, fiind primii turişti care au primit permisiunea de a intra în Spania de la închiderea totală impusă în luna martie pentru stoparea epidemiei de coronavirus. Ca parte a unui proiect pilot, 10.900 de turişti germani vor sosi în următoarele zile în Insulele Baleare, înainte ca Spania să ridice gradual toate restricţiile impuse industriei turismului.\n\n\nAcești primi vizitatori, care sunt scutiți de carantina de 14 zile, necesară în restul țării, vor putea călători în Mallorca (Playa de Palma și Alcúdia), Ibiza, Formentera și Menorca. Printre participanții la test se numără și jurnaliști, angajați ai operatorilor de turism, precum și inspectori de mediu, care vor evalua măsurile de calitate și siguranță adoptate de destinația turistică.\n\n\nTuriştii care au sosit pe 15 iunie în Mallorca, au trecut pe lângă panouri care reamintesc în germană şi în spaniolă, să respecte toate măsurile sanitare şi să poarte măşti. Turiştii au fost testaţi la sosire în ce priveşte temperatura, după care s-au cazat în hoteluri, care funcţionează la 50% din capacitate și fac parte din proiectul pilot de relansare a turismului.\n\n\nSpania va deschide porţile pentru majoritatea turiştilor europeni începând cu 21 iunie, iar pentru turiştii din lumea întreagă începând cu 1 iulie.\n\n\nOperatori turistici participanți\n\n\nComercializarea locurilor pentru turiștii care participă la acest proiect pilot, este realizată de TUI Deutschland, DER Touristik și Schauinsland.\n\n\nTUI își va transfera clienții în Insulele Baleare începând cu 15 iunie, în timp ce Schauinsland va face acest lucru începând cu data de 27. DER Touristik nu a specificat încă datele și preferă să aștepte pentru a vedea cum se desfășoară primele măsuri ale testului.\n\n\nCompaniile aeriene participante\n\n\nTUIFly și Condor au confirmat zborurile către Mallorca. Eurowings și Lufthansa au confirmat zboruri către Ibiza, iar spre Menorca, Eurowings.\n\n\nA consemnat: Zoe Stoleru Martí\n\n\nFoto: diariodemallorca.es",
        "author": null,
        "date": "2020-06-16T12:44:09+02:00",
        "category": "Spania",
        "url": "https://occidentul-romanesc.com/primii-turisti-au-ajuns-in-insulele-baleare/",
        "region": "Spania"
    },
    {
        "title": "Primul zbor direct între Insula Tenerife și New York",
        "content": "Vineri, \n10 iunie\n a.c., \nAeroportul Internațional Tenerife Sud\n a inaugurat primul zbor direct, fără escale, între \nNew York\n și \nInsula Tenerife\n, zbor efectuat de către compania americană \nUnited Airlines\n. Noul serviciul al companiei aeriene americane va consta în trei zboruri directe pe săptămână, care se vor desfășura până la data de 30 septembrie 2022.\n\n\n\n\nLa ceremonia de bun-venit pentru acest zbor inaugural a participat \nPedro Martín\n – președintele Cabildo Insular de Tenerife, directorul general al United pentru planificare internațională – \nMatt Stevens\n și directorul general al Aeroportului Internațional Tenerife Sud – \nLuis López Chapí\n însoțit de către Directorul Insular al Turismului – \nLaura Castro\n, CEO-ul Tenerife Tourism – \nDavid Pérez\n și echipajul acestui prim zbor, precizează laprovincia.es.\n\n\n\n\nPentru noul său serviciu cu \ntrei zboruri directe pe săptămână\n, care va lega Aeroportul Internațional Newark Liberty din New York de Insula Tenerife, compania americană a ales o aeronavă \nBoeing 757-200\n cu un total de \n169 de locuri\n, dintre care: 16 locuri cu pat plat în clasa business United Polaris și 153 în clasa economică, inclusiv 45 de locuri Economy Plus cu mai mult spațiu ca de obicei.\n\n\n\n\nPotrivit companiei aeriene americane, acest nou serviciu în Tenerife este singurul zbor între Insulele Canare și Statele Unite și se alătură ofertei United cu servicii din Madrid și Barcelona către New York/Newark, servicii sezoniere din Madrid și Barcelona către Washington D.C. și serviciul sezonier recent inaugurat de la Palma de Mallorca la New York/Newark. United Airlines este compania aeriană nord-americană cu cele mai multe destinații în Spania.\n\n\n\n\nNoul serviciu între Tenerife și New York/Newark face parte din cea mai mare expansiune transatlantică pe care compania americană United Airlines a întreprins-o în istoria sa, anticipând o creștere puternică a călătoriilor europene din această vară. În total, United a lansat 30 de zboruri transatlantice de la mijlocul lunii aprilie până la începutul lunii iunie.\n\n\nPrezența United în Spania datează din 1991. În această vară, United Airlines va opera peste 400 de zboruri pe zi către 148 de destinații din 38 de țări. Hub-ul Newark este cel mai mare hotspot transatlantic al său, cu o ofertă extinsă la cinci noi destinații europene în vara 2022.\n\n\n\n\nImportant de menționat este faptul că \nAeroportul Internațional Tenerife Sud\n a inaugurat recent o extindere a terminalului cu care intenționează să proceseze anual până la 16 milioane de pasageri din toată lumea.\n\n\nA consemnat: \nOccidentul Românesc\n\n\nFoto: \neldigitalsur.com/\n și \nlaprovincia.es/",
        "author": null,
        "date": "2022-06-11T20:33:29+02:00",
        "category": "Spania",
        "url": "https://occidentul-romanesc.com/primul-zbor-direct-intre-insula-tenerife-si-new-york/",
        "region": "Spania"
    },
    {
        "title": "Prin cultivarea bunătății, a calităților benefice și a respectului față de ceilalți, putem crea o comunitate pozitivă și empatică",
        "content": "Prostia\n, \ninvidia\n,\n ura\n și \ndenigrarea\n sunt patru caracteristici ale unor oameni care au tendința de a aduce negativitate în relațiile cu ceilalți și în societate în general. Acestea pot fi identificate și abordate prin îmbunătățirea educației, cultivarea empatiei și a înțelegerii și prin promovarea valorilor pozitive în societate.\n\n\nProstia\n este o problemă cu care se confruntă omenirea de secole și care poate avea consecințe grave atât la nivel individual, cât și la nivel social. Deși definirea exactă a prostiei poate fi subiectivă, ea poate fi descrisă în general ca o lipsă de inteligență sau o incapacitate de a gândi rațional și logic. Una dintre cele mai mari probleme cu prostia este că ea poate fi contagioasă. Dacă o persoană este încurajată să accepte idei și informații incorecte sau neadevărate, aceasta poate începe să se comporte în consecință și să ia decizii proaste. Acest lucru poate duce la o spirală descendentă, în care prostia se răspândește și se amplifică.\n\n\nSoluționarea problemei prostiei este o provocare mare și complexă, care necesită un efort combinat atât din partea oamenilor, cât și din partea societății. Este important ca oamenii să se educe și să își dezvolte abilitățile de gândire critică și de analiză a informațiilor. Este la fel de important ca societatea să încurajeze învățarea și să promoveze cunoașterea, astfel încât să putem face față provocărilor actuale și viitoare. Prostia este o problemă serioasă cu consecințe grave și costisitoare. Este important ca oamenii să înțeleagă importanța dezvoltării abilităților de gândire critică și de analiză a informațiilor și să se implice activ în îmbunătățirea nivelului lor de educație. Doar prin aceasta vom putea înfrunta provocările din prezent și din viitor.\n\n\nInvidia \neste definită ca un resentiment față de succesul, fericirea sau realizările altor persoane și este alimentată de un sentiment de inferioritate sau de inadecvare. Deși este o emoție naturală și omenească, invidia poate fi foarte dăunătoare atunci când este cultivată și alimentată. Este important să înțelegem că toți avem diferite abilități, talent, circumstanțe și oportunități, și că nimeni nu are o viață perfectă sau fără probleme. Invidia ne face să ne concentrăm numai pe ceea ce alții au și să ignorăm resursele și abilitățile pe care le avem noi înșine. Trebuie să fim conștienți de efectele negative pe care le poate avea invidia asupra noastră și a celor din jurul nostru. Este important să ne concentrăm pe dezvoltarea abilităților și talentelor noastre, să ne bucurăm de succesele noastre și să fim empatici și sprijinitori față de ceilalți. Prin cultivarea compasiunii și a înțelegerii, putem depăși invidia și ne putem bucura de viața noastră și a celor din jurul nostru în mod autentic.\n\n\nUra\n este o emoție extrem de distructivă și o problemă majoră în societatea actuală. De-a lungul istoriei, ura a fost responsabilă pentru conflicte și suferințe umane. În ciuda acestor fapte, mulți oameni continuă să își alimenteze ura și să o justifice prin diferite motive. Unul dintre motivele pentru care oamenii dezvoltă ura este diferența de opinie. Cu toate că este normal și sănătos să avem opinii diferite, unii oameni nu reușesc să accepte faptul că alte persoane au o altă perspectivă și își transformă această diferență într-un motiv de ură și resentiment. În astfel de cazuri, ura poate fi alimentată de prejudecăți sau de teama de necunoscut.\n\n\nIndiferent de motivul din spatele urii, acest sentiment este neplăcut și poate duce la comportamente negative și agresive. Este important să învățăm să gestionăm această emoție și să ne confruntăm cu ea în mod constructiv. Putem încerca să ne punem în locul celorlalți și să înțelegem de ce se comportă astfel, putem să avem dialog cu ei, sau putem pur și simplu să evităm interacțiunea cu aceștia. Ura este o emoție distructivă care poate avea consecințe grave. Este important să ne educăm și să ne cultivăm o atitudine pozitivă față de ceilalți, să încercăm să ne punem în locul lor și să încercăm să îi înțelegem, indiferent de cât de diferiți sunt.\n\n\nDenigrarea\n este un comportament inacceptabil și distructiv, care poate avea consecințe grave atât pentru cel care o practică, cât și pentru persoana sau grupul căruia îi este adresată. Denigrarea implică atacuri asupra caracterului, reputației și valorilor unei persoane sau grupuri, cu scopul de a le diminua sau distruge imaginea în ochii altor persoane. Această tactică este frecvent utilizată în scopuri politice sau de afaceri, dar poate fi întâlnită și în relațiile personale sau de lucru. În orice context, denigrarea este o formă de manipulare și control, care poate crea un mediu toxic și distructiv pentru toți cei implicați.\n\n\nDe multe ori, denigrarea este utilizată în mod intenționat pentru a distruge reputația și încrederea într-o persoană sau grup, cu scopul de a obține un avantaj personal sau de a elimina o amenințare percepută. În alte cazuri, denigrarea poate fi utilizată ca o formă de hărțuire, pentru a controla și domina o persoană sau un grup prin teamă și intimidare. Indiferent de motivele din spatele denigrării, efectele sale pot fi devastatoare. În primul rând, denigrarea poate duce la pierderea încrederii în sine, stima de sine și demnitatea personală a celor care sunt ținta acesteia. De asemenea, poate afecta reputația și imaginea publică a victimelor, ceea ce poate duce la pierderea locurilor de muncă, a oportunităților de afaceri sau a relațiilor personale. Denigrarea este un comportament inacceptabil și distructiv, care poate avea consecințe grave pentru toți cei implicați. Pentru a preveni efectele negative ale denigrării, este important să promovăm o cultură a respectului, toleranței și comunicării deschise și constructive, și să tratăm toate persoanele cu demnitate și respect.\n\n\nProstia, ura și denigrarea sunt strâns legate și pot fi folosite pentru a justifica și alimenta comportamentele negative. De exemplu, o persoană ignorantă poate fi predispusă să urască un anumit grup și să își exprime ura prin denigrarea lor. În acest caz, prostia încurajează ura, care apoi duce la denigrare. Impactul acestor comportamente poate fi devastator. Pot duce la discriminare, violență și divizare și pot distruge viețile oamenilor. Pot afecta negativ sănătatea mentală a oamenilor și pot duce la stres și anxietate, la stagnare și regres. Leacul pentru prostie, invidie, ură și denigrare este un proces continuu de autocunoaștere și dezvoltare personală.\n\n\nEste important să ne educăm și să ne cultivăm abilitatea de a analiza situațiile, de a lua decizii înțelepte și de a recunoaște importanța cunoașterii. Pentru a combate invidia, trebuie să ne cultivăm empatia și să înțelegem că succesul sau fericirea altora nu ne afectează în mod negativ, ci dimpotrivă, poate fi o sursă de inspirație și motivare pentru a ne dezvolta și a atinge propriile obiective. Leacul pentru prostie, invidie, ură și denigrare poate fi găsit prin cultivarea unor calități pozitive, care pot fi dezvoltate prin practicarea meditației, introspecției și prin învățarea din experiențele trecute. Prin cultivarea bunătății, a calităților benefice și a respectului față de ceilalți, putem crea o comunitate pozitivă și empatică de care avem cu toții nevoie.\n\n\nAutor: \nKasandra Kalmann Năsăudean\n \n\n\nSpania, 21 aprilie 2023\n\n\nFoto: freepik.com\n\n\nNota Redacției:\n\n\n\n\nKasandra Kalmann Năsăudean \na fost unul dintre redactorii primului post de radio în limba română, RadioUniplus92-FM (Millennium) din Santa Susana (CA), mulți ani editor la prestigiosul ziar \nGândacul de Colorado\n (Denver) și redactor-șef la \nRadio Diaspora Online – Chicago\n, Statele Unite ale Americii. Licențiată în Informatică de gestiune (Felix C-256) și Științele Comunicării (Investigații), Kasandra înființează în anul 2010 ziarul \nOccidentul Românesc\n dedicat tuturor românilor din Peninsula Iberică și de pretutindeni, publicație de limbă română, care apare lună de lună, fără întrerupere, în format print și online, de peste 12 ani. A scris pentru numeroase reviste și ziare în limba română din străinătate și din România, iar în Spania a fost redactor-șef la primul ziar în limba română din Peninsula Iberică, \nRomân în Lume\n, a colaborat cu revista Origini și ziarul Noi în Spania din Madrid. Este autor a volumului bilingv \nDestine distruse de comuniști\n (Coautori: Michael Harrison Cronkite și Cristian Ioanovics Guitars), coautor la volumul The Mists of Time (Din negura vremii) publicat în 2011 (LA, Pars Books & Publishing) și în alte cinci documentare dramatice aflate în investigație jurnalistică, alături de Michael Harrison Cronkite, șef de lucrări.",
        "author": null,
        "date": "2023-04-23T00:53:25+02:00",
        "category": "Articole",
        "url": "https://occidentul-romanesc.com/prin-cultivarea-bunatatii-a-calitatilor-benefice-si-a-respectului-fata-de-ceilalti-putem-crea-o-comunitate-pozitiva-si-empatica/",
        "region": "Spania"
    },
    {
        "title": "Principalele măsuri sanitare și economice aprobate de statul spaniol în contextul COVID-19",
        "content": "În plină criză sanitară, Guvernul spaniol a aprobat mai multe Decrete cu un deosebit impact pentru următoarea perioadă, pentru a evita pe de o parte creșterea îmbolnăvirilor și pe de altă parte pentru a proteja economia.\n\n\nÎn ce condiții pot ieși din casă?\n Prin Decretul 463/2020 din 14 martie prin care se declară starea de alarmă pentru gestionarea situației de criză sanitară creată de virusul COVID-19, s-au aprobat o serie de măsuri privind limitarea libertății de circulație a persoanelor, fiind permisă circulația doar în următoarele situații:\n\n\n\n\nAchiziționarea de alimente, produse farmaceutice și de primă necesitate;\n\n\nAsistența la centre, servicii sanitare și spitale;\n\n\nDeplasarea la locul de muncă pentru a desfășura activitatea lucrativă, profesională sau de afaceri;\n\n\nÎntoarcerea de la locul de muncă la locul de reședință;\n\n\nAsistența și îngrijirea persoanelor în vârstă, a minorilor, a persoanelor cu handicap și a persoanelor vulnerabile;\n\n\nDeplasarea la entități financiare sau de asigurări;\n\n\nPentru cauze urgente sau de necesitate;\n\n\nOrice altă activitate analogă.\n\n\n\n\nOricare dintre aceste activități se va desfășura \nindividual\n, cu excepția cazului în care se însoțesc persoane cu \ndiscapacitate\n, minori, persoane în vârstă sau alte cauze justificate, inclusiv când se utilizează vehiculul personal.\n\n\nCe se poate întâmpla dacă nu respect carantina?\n Conform prevederilor Legii Siguranței Cetățenești din 2015, amenzile oscilează între 100 euro și 30.000 euro. Se consideră nesupunere și vor fi considerate ca circumstanțe agravante prezentarea unor date false sau inexacte, precum și refuzul de a se identifica, circumstanțe care ar putea transforma cauza în infracțiune. Reiterarea neîndeplinirii ordinelor poate ridica amenda până la 60.000 euro. De asemenea, Codul Penal prevede pedeapsa cu închisoarea de la 3 la 18 luni pentru cei care se opun în mod grav ordinelor autorităților.\n\n\nCe societăți își continuă activitatea?\n Astfel, toate societățile cu activitate comercială sunt închise până pe data de 11 aprilie (dacă nu se vor acorda alte prelungiri), incluzând baruri, cafenele, cinema, restaurante, săli de sport etc., rămânând deschise doar supermarketurile, farmaciile, precum și societățile care pot asigura evitarea riscului de propagare a virusului, cum ar fi de exemplu atelierele de mecanică auto, firmele de construcție etc., atâta timp cât nu lucrează direct cu publicul, se păstrează distanța de un metru între angajați, se dispune de mediile de igienizare corespunzătoare.\n\n\nPot pleca în România?\n După cum bine știți, nu se recomandă deplasările în această perioadă, iar în cazul în care ajungeți în România, aveți obligația de a intra în carantină instituționalizată timp de 14 zile. Începând cu data de 18 martie s-au suspendat toate zborurile comerciale spre și dinspre România. În cazul în care ați rămas blocat pe teritoriul Spaniei, luați legătura cu Ambasada României la Madrid.\n\n\nNici pe cale terestră nu se poate ajunge, având în vedere că mai multe state au închis granițele terestre, cum de altfel au procedat și în Spania, unde s-a interzis intrarea altor cetățeni care nu sunt spanioli, nu sunt rezidenți pe teritoriul Spaniei, nu se deplasează cu motive de muncă sau pentru transport marfă. Așadar, nu este recomandat să ieșiți pe cale terestră, cu mașina, din Spania, pentru a nu risca să rămâneți blocat pe parcurs, la graniță.\n\n\nPot rămâne acasă dacă mi-e frică de contagiere? \nRăspunsul este nu, în principiu. Dacă se iau toate măsurile de precauție de către firma unde lucrați, și nu există un risc obiectiv, nu puteți rămâne acasă, angajatorul având dreptul să vă desfacă contractul de muncă pe motive disciplinare dacă nu vă prezentați.\n\n\nCe este un ERTE?\n Expediente Temporal de Regulación de Empleo (ERTE) este o autorizație temporară pentru \nsuspendarea\n contractelor de muncă pe o perioadă determinată. Așadar, societățile și persoanele juridice autorizate pot suspenda contractele de muncă, ceea ce în România se cunoaște ca șomaj tehnic. Nu este afectată vechimea în muncă, nu vi se scade din zilele de vacanță și nici nu aveți dreptul la indemnizație având în vedere că la terminarea perioadei de carantină vă veți întoarce la locul de muncă. Societatea are obligația să vă anunțe că a făcut demersurile pentru ERTE, iar dvs. nu veți fi nevoit să mergeți la SEPE să faceți demersurile pentru șomaj, acestea vor fi făcute din oficiu. Foarte important este faptul că nu este necesar să îndepliniți condițiile pentru șomaj și nici nu vi se va scade din perioada legală de șomaj obișnuit.\n\n\nPe cale de consecință, angajatorul nu vă poate obliga să vă luați zilele de vacanță în această perioadă sau să vă trimită acasă fără nicio explicație. Fie vă trimite în șomaj tehnic, caz în care nu trebuie să faceți nimic, fie vă desface contractul de muncă, caz în care trebuie să vă lichideze toate sumele ce vi se datorează și trebuie să faceți demersurile la SEPE pentru a intra în șomaj.\n\n\nAtenție! \nAngajatorul nu este obligat să prezinte sau să vă includă în ERTE. Are posibilitatea de a vă desface contractul de muncă din motive obiective, caz în care aveți dreptul la șomaj sau de a face ERTE parțial, o parte din angajați urmând să stea acasă în șomaj tehnic, iar cealaltă parte de angajați să meargă la muncă. Dacă se solicită un ERTE, cotizațiile la stat și șomajul tehnic al dvs. va fi suportat de stat, însă angajatorul va avea obligația de a vă păstra locul de muncă cel puțin 6 luni după terminarea stării de alarmă.\n\n\nCe alte situații pot apărea și ce efecte economice pot avea? \nSub rezerva faptului că legislația în această materie poate suferi schimbări, vă enumerăm modificările pe care le poate suferi contractul dvs. de muncă și ce drepturi aveți:\n\n\n\n\nPermis de a rămâne acasă, remunerat:\n nu trebuie să vă deplasați la locul de muncă și luați salariul în continuare;\n\n\nPermis de a rămâne acasă, neremunerat:\n nu trebuie să vă deplasați la locul de muncă și nu luați salariul în continuare. Această formă poate fi implementată doar cu acordul părților și se cotizează în continuare pentru contribuțiile la stat.\n\n\nERTE:\n se suspendă temporar contractul de muncă, nu aveți dreptul la indemnizație și plata vacanțelor, încasați șomaj tehnic fără a vă deplasa la SEPE și când trece perioada de criză sanitară vă reîntoarceți la locul de muncă;\n\n\nERTE cu reducere de program de lucru:\n încasați de la locul de muncă partea proporțională pentru orele lucrate și șomaj tehnic pentru restul orelor;\n\n\nProgram de lucru neregulat:\n continuați să lucrați și orele nelucrate le acumulați și le recuperați pe parcursul anului;\n\n\nDesfacerea contractului individual de muncă din motive obiective: \nvi se desface contractul de muncă și trebuie să faceți dvs. demersurile necesare pentru a obține ajutorul de șomaj obișnuit dacă îndepliniți condițiile sau alte ajutoare;\n\n\nERE:\n vi se desface contractul de muncă (în mod colectiv) și trebuie să faceți dvs. demersurile necesare pentru a obține ajutorul de șomaj obișnuit dacă îndepliniți condițiile sau alte ajutoare;\n\n\nVacanță forțată:\n este ilegal obligarea angajatului să își ia zilele de concediu conform art. 38.2 din Statutul muncitorilor.\n\n\nConcediu medical pentru coronavirus: \nse încasează 75% din baza de calcul;\n\n\nConcediu medical pentru izolare la domiciliu obligatorie:\n se încasează 75% din baza de calcul;\n\n\nMunca la distanță:\n reprezintă desfășurarea raportului de muncă la distanță și încasați salariul complet.\n\n\n\n\nÎn cazul în care aveați \nun contract pe perioadă determinată, ori până la terminarea lucrării\n, cele menționate anterior trebuie analizate în raport cu tipul de contract/situația de muncă și este discutabil dacă se poate solicita un ERTE, având în vedere că angajatorul nu poate menține locurile de muncă pentru o perioadă de 6 luni după terminarea stării de alarmă, astfel cum prevede legea.\n\n\nDacă vă aflați în \nconcediu medical și angajatorul prezintă un ERTE\n în care vă include, continuați în concediu medical până când, cu acordul medicului, reveniți la muncă și intrați în ERTE (șomaj tehnic).\n\n\nCe se întâmplă cu persoanele fizice autorizate (autónomos)?\n PFA-urile a căror activitate nu se poate desfășura din cauza situației de criză sanitară sau când nivelul de facturare scade cu 75% în comparație cu semestrul anterior, vor avea dreptul la un ajutor economic extraordinar, dacă sunt îndeplinite o serie de condiții cum ar fi: să fie înscriși ca PFA la data declarării stării de alarmă; dacă nu au suspendat activitatea, să demonstreze reducerea de 75% a nivelului de facturare și să fie la zi cu plata cotelor de la Securitate Socială. Cotele de Securitate Socială vor fi suspendate, iar pentru Comunitatea Madrid s-a prevăzut un ajutor constând în suma de 3.200 euro cu obligația de a rămâne înscris ca PFA încă 12 luni după încetarea stării de urgență. De asemenea, sunt prevăzute beneficii privind plata impozitelor corespunzătoare acestui trimestru contabil, cum ar fi amânarea plății TVA-ului și a impozitului pe profit, 3 luni fără dobânzi.\n\n\nCe beneficii au angajații/angajatele în serviciul domestic? \nÎn momentul de față angajații în serviciul domestic (emplead@s del hogar) nu pot beneficia de șomaj sau alte ajutoare pentru că nu cotizează pentru șomaj. Însă în urma presiunii sindicatelor asupra Guvernului, s-a anunțat că se pregătesc o serie de măsuri pentru această categorie defavorizată, unde se va aproba un ajutor extraordinar acelor angajați care au pierdut parțial sau toatal locul/locurile de muncă din cauza COVID-19.\n\n\nTrebuie să achităm chiria în această perioadă dacă veniturile s-au văzut afectate?\n Răspunsul este da, închirierea imobilelor nu intră în măsurile economice prevăzute de Guvernul spaniol. Este recomandat să luați legătura cu proprietarul și să anunțați circumstanțele personale prin care treceți, însă nu are obligația de a vă scuti de la plată/reduce din chirie.\n\n\nÎn schimb, \nplata creditelor ipotecare se poate amâna\n dacă veniturile debitorilor s-au văzut afectate de ERTE sau desfacerea contractului de muncă, adică a persoanelor aflate într-o situație de vulnerabilitate economică. Cererea se poate depune la entitatea bancară corespunzătoare, se verifică situația economică a solicitantului și odată aprobată, nu se pot percepe interese pentru ratele neplătite în această perioadă.\n\n\nÎn ceea ce privește \neliberarea locuinței ocupate fără drept, pentru neachitarea chiriei ori a creditelor bancare\n, acestea sunt suspendate temporar dat fiind că Judecătoriile și-au oprit activitatea. De asemenea, în această perioadă utilitățile (energie, apă și telecomunicații) nu vor putea fi întrerupte pentru consumatorii vulnerabili.\n\n\nReiterăm faptul că persoanele care au prestat servicii fără contract de muncă și care au rămas în momentul de față fără nici un venit, nu primesc niciun ajutor economic din partea statului și trebuie să solicite ajutorul asociațiilor de caritate.\n\n\nAutor: Avocat Ioana Bratuleanu (Madrid)\n – Colaborator voluntar la Occidentul Românesc\n\nAvocat ICAM specializat în Drept internațional\n\nTelefon 0034.642.308.360\n\nE-mail: secretaria@brilawabogados.es",
        "author": null,
        "date": "2022-08-25T11:14:39+02:00",
        "category": "Articole",
        "url": "https://occidentul-romanesc.com/principalele-masuri-sanitare-si-economice-aprobate-de-statul-spaniol-in-contextul-covid-19/",
        "region": "Spania"
    },
    {
        "title": "Profesori români la Colegiul CEDES din Albacete, Castilia-La Mancha, Spania",
        "content": "În perioada\n 7 – 17 septembrie\n, la \nAlbacete\n, capitala provinciei Albacete a comunității autonome \nCastilia-La Mancha\n din Spania, se desfășoară faimosul târg anual, \nFeria de Albacete\n, \nuna dintre cele mai autentice și mai populare sărbători din Spania, care atrage mii de turiști naționali și internaționali.\n\n\nTimp de 10 zile, localnicii și turiștii se bucură din plin de acest eveniment organizat în cinstea sfintei ocrotitoare a orașului Albacete, Virgen de los Llanos. Sărbătoarea este concentrată în diferite puncte de interes, în special, în faimosul târg și în arena de coridă din Albacete. În primele zile, după actul emblematic de ofrandă florală și proclamarea reginei festivităților, se desfășoară numeroase activități pentru copii, diverse parade, lupte, competiții sportive și concerte în aer liber.\n\n\nÎn acest context, cu ocazia deplasării la Albacete, joi, 15 septembrie 2022, pentru a participa la activitatea instituțională organizată în marja renumitului târg anual, consulul \nFlorența Ciobotaru\n, reprezentant al \nConsulatului României la Ciudad Real\n, a vizitat \nColegiul CEDES\n, la invitația conducerii prestigioasei instituții de învățământ.\n\n\n\n\nLa \nColegiu CEDES\n, centru educațional cu o vechime de peste 90 de ani de învățământ privat în municipiul Albacete, studiază peste 1.000 elevi din toate nivelurile de studii (primar, gimnazial și liceal). În cadrul prestigioasei instituții, \nAlina\n, \nLarisa\n și \nTiberiu\n, trei profesori de origine română cu rezultate academice impresionante, își desfășoară activitatea didactică.\n\n\n\n\n„Alina, Larisa și Tiberiu s-au remarcat prin seriozitate, angajament, perseverență și un aport substanțial în perfecționarea nivelului educativ în Colegiul nostru”\n \na precizat directorul centrului, \nFrancisco Navarro.\n\n\n\n\nConsulatul României la Ciudad Real\n felicită și pe această cale profesorii români, \nAlina\n, \nLarisa\n și \nTiberiu\n, pentru puterea exemplului, pentru performanțele profesionale și bunul renume pe care îl aduc comunității românești din Castilia-La Mancha, Spania.\n\n\nSursa: Consulatul României la Ciudad Real\n\n\nNota Redacției\n:\n\n\nDespre unul dintre cei trei profesori români de la \nColegiu CEDES \ndin Albacete, \nAlina Voicu\n, ziarul Occidentul Românesc a publicat în ediția tipărită a lunii august, un amplu material dedicat ascensiunii sale profesionale și personale, material care poate fi citit \nAICI\n.",
        "author": null,
        "date": "2022-09-17T15:52:07+02:00",
        "category": "Spania",
        "url": "https://occidentul-romanesc.com/profesori-romani-la-colegiul-cedes-din-albacete/",
        "region": "Spania"
    },
    {
        "title": "Program de lucru cu publicul cu ocazia Sărbătorilor Pascale, la Consulatul României la Madrid",
        "content": "Ambasada României în Regatul Spaniei anunță că, în conformitate cu prevederile legale în vigoare, cu ocazia Sărbătorilor Pascale, Consulatul General al României la Madrid nu va avea program de lucru cu publicul în zilele de \nvineri\n, \n22 aprilie\n și \nluni\n, \n25 aprilie 2022\n.\n\n\nCetățenii români care au nevoie de asistență consulară de urgență în această perioadă pot apela numărul de telefon de urgență +34 669 362 202.\n\n\nImportant! \nAcest număr de telefon este destinat exclusiv pentru cetăţenii români din Spania care se confruntă cu o situaţie dificilă, specială, cu caracter de urgenţă (accidente cu victime, decese, calamităţi şi alte situaţii de pericol sau cu caracter extraordinar).\n\n\nAmbasada reamintește că serviciile consulare se efectuează exclusiv pe bază de programare!",
        "author": null,
        "date": "2022-04-19T19:02:37+02:00",
        "category": "Informații",
        "url": "https://occidentul-romanesc.com/program-de-lucru-cu-publicul-cu-ocazia-sarbatorilor-pascale-la-consulatul-romaniei-la-madrid/",
        "region": "Spania"
    },
    {
        "title": "Programul consulatelor României în Spania, în perioada 30 noiembrie – 7 decembrie 2020",
        "content": "Consulatele României din Spania nu vor avea program cu publicul în zilele de 30 noiembrie 2020 (Sfântul Andrei), 1 decembrie 2020 (Ziua Națională a României), 4 și 7 decembrie 2020.\n\n\nÎn perioada 4-7 decembrie 2020 personalul consular va fi implicat în buna organizare și desfășurare a alegerilor parlamentare (5-6 decembrie).\n\n\nServiciile consulare se realizează în baza unei programări. Pentru a transmite o cerere de servicii consulare spre verificare şi programare, intraţi pe \nwww.econsulat.ro\n. Pe canalul YouTube al Ambasadei (\nhttps://goo.gl/8snAEi\n) găsiţi videoclipuri privind programarea la consulat prin internet.",
        "author": null,
        "date": "2020-11-29T11:00:22+02:00",
        "category": "Informații",
        "url": "https://occidentul-romanesc.com/programul-consulatelor-romaniei-in-spania-in-perioada-30-noiembrie-7-decembrie-2020/",
        "region": "Spania"
    },
    {
        "title": "Din 2023 programul cu publicul la CG Madrid începe la ora 08:00",
        "content": "Modificări în programul de lucru cu publicul al Consulatului General de la Madrid\n\n\nPentru a veni în întâmpinarea cetățenilor români din Regatul Spaniei și a oferi servicii consulare și acelor persoane al căror orar de lucru le îngreunează accesul la serviciile consulare, începând cu 2023 Consulatul General al României la Madrid își modifică programul, urmând a-și desfășura activitatea cu publicul de luni până vineri începând cu orele 08:00.\n\n\nVă reamintim că serviciile consulare se prestează exclusiv pe baza programării prealabile care se obține prin intermediul portalului \nwww.econsulat.ro\n.",
        "author": null,
        "date": "2023-01-10T13:31:56+02:00",
        "category": "Informații",
        "url": "https://occidentul-romanesc.com/programul-cu-publicul-incepe-la-ora-0800/",
        "region": "Spania"
    },
    {
        "title": "Programul de lucru cu publicul în august, la Consulatul României la Madrid",
        "content": "Ambasadei României în Regatul Spaniei\n precizează că, pe durata lunii \naugust\n Consulatul General al României la Madrid va avea \nprogram normal de lucru cu publicul\n, exceptând ziua de \n15 august\n, zi care este sărbătoare legală (Adormirea Maicii Domnului).\n\n\nProgramul de lucru cu publicul în luna august se va desfășura conform informațiilor afișate pe pagina de internet \nhttp://madrid.mae.ro/node/258\n.\n\n\nCetățenii români care au nevoie de asistență consulară de urgență pot apela numărul de telefon de urgență \n+34/ 669 36 22 02\n.\n\n\nÎmportant!\n Acest număr de telefon este destinat exclusiv pentru cetăţenii români din Spania care se confruntă cu o situaţie dificilă, specială, cu caracter de urgenţă (accidente cu victime, decese, calamităţi şi alte situaţii de pericol sau cu caracter extraordinar).\n\n\nComunicat și foto: Ambasada României la Madrid",
        "author": null,
        "date": "2022-08-06T09:11:28+02:00",
        "category": "Informații",
        "url": "https://occidentul-romanesc.com/programul-de-lucru-cu-publicul-la-cg-madrid-pentru-luna-august/",
        "region": "Spania"
    },
    {
        "title": "„Prostia este eternă și invincibilă”",
        "content": "„\nOamenii vor face ORICE pentru cei care le încurajează visurile, le motivează eşecurile, le calmează fricile, le confirmă bănuielile şi îi ajută să arunce cu pietre în duşmanii lor.”\n (\nBlair Warren)\n\n\nMediul politic este unul foarte atractiv pentru două categorii bine delimitate: idealiştii şi profitorii. Primii speră cu naivitate că bazându-se doar pe calităţile care i-au propulsat în cariera profesională pot contribui la o acţiune politică mai responsabilă, diminuarea corupţiei şi sporirea încrederii cetăţenilor în reprezentanţii lor, în structurile de conducere. Sunt oneşti, dau dovadă de moralitate şi încearcă să aducă acel echilibru necesar într-o viaţă politică atât de agitată şi agresivă. Nu sunt mulţi, şi oricum, numărul lor e în scădere în toate partidele.\n\n\nCeilalţi, mult mai numeroşi, încearcă să-şi ascundă nerealizările, frustrările şi complexele acumulate în viaţa privată sau socială, agitându-se continuu, dornici să atragă atenţia celor din jur asupra lor. Au arme redutabile: viclenia, răutatea şi prostia. De multe ori se adeverește ce spunea Napoleon: \n„În politică, prostia nu este un handicap!”.\n\n\nTot felul de nulităţi cu aere de oameni importanţi ajung să-şi dea cu părerea în probleme pe care de multe ori nici nu le înţeleg. Când nu izbutesc să-şi atingă scopurile, încearcă să arunce cu noroi în cei din jur. Calomnia, denigrarea, bârfa sunt elemente fără de care nu ar putea reuşi să-şi atingă scopurile. Suspiciunea şi neîncrederea în cei din jur şi tupeul le asigură succesul. Când se întâmplă să eşueze, devin răzbunători şi agresivi. Uneori sunt ajutaţi de nişte pseudo-jurnalişti, nişte rataţi lipsiţi de orice rigoare profesională, care pentru sume derizorii publică în ziarele lor pângărite de atâta prostituţie tot felul de lucruri mincinoase pentru a-şi servi „stăpânii”.\n\n\nPartidele ar trebui să-şi deschidă porţile celor care le împărtăşesc valorile. Care valori? Foarte puţini le cunosc. Ce relevanţă mai au? Contează câţi bani ai, ce funcţii ocupi sau poţi ocupa. Cine cunoaşte principiile social-democraţiei sau liberalismului? Puţini, mult prea puţini. Profitorii nu sunt interesaţi de aşa ceva. Ei ştiu doar să-i doboare pe cei din jurul lor, să înlăture concurenţa, şi umili cu şefii şi aroganţi cu cei care nu fac parte din lumea lor să obţină puterea. Se ajunge astfel la paradoxul democraţiei: \n„oameni fără demnitate ajung demnitari!”\n\n\nCei mai mulţi dintre cei care se implică în politică pornesc de la premisa mărturisită că gradul lor de notorietate publică, oricum superior gradului de competenţă politică, le aduce voturi câştigătoare. Se înşeală amarnic! Modul acesta de a face politică este unul falimentar, este de fapt eşecul încrederii în valorile reale ale societăţii.\n\n\nNu vreau să închei aceste consideraţii despre politică pe un ton pesimist. Trebuie să spun că am cunoscut şi oameni de calitate morală şi intelectuală, oameni importanţi cu care am avut privilegiul să stau de vorbă şi m-au impresionat prin viziunea politică. Corecţi cu ei înşişi şi cu cei din jurul lor, au o sarcină dificilă: aceea de a reda încrederea oamenilor în actul politic, promovând competenţele şi moralitatea.\n\n\nDin păcate, idealiştii sunt pe cale de dispariţie, iar politica rămâne – din ce în ce mai mult -, la cheremul profitorilor. Implicarea în viaţa socială şi politică este o responsabilitate pentru fiecare dintre noi. Personal, sunt un amestec între idealism şi realism. Sau, mai bine spus, sunt un om tolerant, un om dispus să discute de la egal la egal, un om care se ţine strâns de principiile logicii şi ale adevărului, şi care nu ţine să aibă dreptate în afara lor. Accept critica atunci când este bazată pe o obiecţie raţională, adică pe formularea unui argument. Înţeleg anumite pasiuni care conduc spre conflicte. Acolo unde există sentiment, există şi resentiment. Resping însă, campaniile denigratoare, calomnioase, în care injuria ia locul argumentului. Voi avea întotdeauna o replică fermă la adresa acelor personaje îndoielnice a căror menire pare să fie încercarea de discreditare a celor pe care îi invidiază.\n\n\nDacă treptele demnităţii sunt numărate, acelea ale degradării sunt fără de număr. Am verificat adevărul acestei afirmaţii la un eveniment când a trebuit să asist la tristul spectacol dezolant și mincinos oferit de un personaj hilar, o mediocritate ambiţioasă şi vicleană cu destule pretenţii şi multe ifose. Face, evident, parte dintre cei pe care oricât ai vrea să-i ridici, ei preferă să coboare. Cunoşteam de mult timp josnicia acestuia, răutatea sa maladivă şi vorbăria-i sterilă. Aroganţa şi parvenitismul său îmi săreau adesea în ochi. O vulgaritate iremediabilă, o golănie totală ca atitudine sufletească şi stil de comportare. Ani la rând s-a dovedit tot mai mult de o rară insolenţă şi agresivitate abia mascate. Și-a închinat viaţa artei de a înşela, de a ameninţa, de a intriga, de a minţi, de a învrăjbi. Doar aşa poate izbândi! Nu îi lipsesc ipocrizia, îndrăzneala şi neruşinarea. I-a lipsit însă, totdeauna, acea lărgime a sufletului, care îţi dă posibilitatea să trăieşti, lăsând şi pe ceilalţi să trăiască.\n\n\nPersonajul s-a născut cu venin în suflet. Modestia acestuia ascunde o bolnăvicioasă infatuare. Cinstea, lipsa prilejului de a fi altfel. Resemnarea, neputința revoltei. Orice succes al oricui este o lovitură mortală în sufletul său bolnav. Personal, mărturisesc că aș urî mai mult dacă aş dispreţui mai puţin acest personaj, dar nu mă pot coborî la un nivel atât de josnic, de aceea, sincer, aleg compătimirea.\n\n\nAutor: Kasandra Kalmann Năsăudean\n\n\nScriitor, jurnalist de investigații (membru CCNMA), analist financiar independent, Director editorial la Occidentul Românesc.",
        "author": null,
        "date": "2021-04-15T09:35:44+02:00",
        "category": "Articole",
        "url": "https://occidentul-romanesc.com/prostia-este-eterna-si-invincibila/",
        "region": "Spania"
    },
    {
        "title": "Protestele împotriva turismului în masă ar putea să se extindă dincolo de Spania, avertizează un oficial UNESCO",
        "content": "Protestele recente împotriva turismului în masă din Spania\n, care au adunat zeci de mii de persoane pe străzile celor mai populare destinații turistice, ar putea să se răspândească în întreaga Europă dacă nu se iau măsuri urgente pentru a aborda dezechilibrul creat de creșterea numărului de turiști. Aceasta este concluzia unui oficial de la UNESCO, care a subliniat că situația a ajuns într-un punct critic, precizează \nThe Guardian\n.\n\n\nPeter DeBrine, ofițer superior pentru proiecte de turism durabil la UNESCO, a avertizat că numărul tot mai mare de vizitatori și \nprețurile ridicate ale locuințelor\n, combinate cu \ncomportamentul nepotrivit al unor turiști\n, au dus la o situație \n„total dezechilibrată”\n. Acesta a adăugat că, fără intervenții, mișcările de protest împotriva turismului ar putea să ia amploare în alte țări europene.\n\n\nProtestele din Spania, care au avut loc în destinații renumite precum Málaga, Mallorca, Gran Canaria și Granada,\n nu sunt împotriva turismului în sine, ci împotriva impactului negativ al acestuia asupra vieții cotidiene a localnicilor. Organizatorii au cerut o abordare mai echilibrată, subliniind că modelul actual de turism a dus la creșterea prețurilor locuințelor și la marginalizarea rezidenților locali.\n\n\n\n\nDeBrine a subliniat că un alt factor important în declanșarea protestelor este comportamentul turiștilor, în special al celor motivați de social media.\n „Am evoluat într-un turism motivat de selfie-uri”,\n a declarat acesta. \n„Oamenii vor doar să facă o poză, fără a înțelege semnificația culturală sau istorică a locului”.\n\n\nProtestele din Mallorca\n, unde sute de oameni au manifestat împotriva supraaglomerării și degradării mediului înconjurător provocate de turiștii dornici să captureze \n„imaginea perfectă”\n, au evidențiat această frustrare crescândă față de turismul de masă.\n\n\nDe asemenea, criza locuințelor din zonele turistice populare, unde locuitorii sunt forțați să trăiască în condiții precare din cauza creșterii chiriilor, a fost descrisă de DeBrine drept \n„picătura care a umplut paharul”\n. Protestele au devenit mai tensionate în ultimele săptămâni, culminând cu incidente izolate în care turiștii au fost stropiți cu apă de către manifestanți.\n\n\nOficialul UNESCO a subliniat necesitatea unei schimbări de paradigmă, în care decidenții politici să se concentreze mai mult pe îmbunătățirea vieții rezidenților locali.\n „Locurile mai bune pentru a trăi sunt locuri mai bune pentru a vizita”\n, a declarat acesta.\n\n\nDeBrine a menționat că unele destinații au început deja să adopte măsuri mai sustenabile, cum ar fi taxele de intrare în Veneția și limitările privind închirierile pe termen scurt din Barcelona. Totuși, el a avertizat că, dacă autoritățile locale refuză să recunoască problema, riscul ca protestele să se răspândească dincolo de granițele Spaniei este foarte real.\n\n\n„Avem o fereastră de timp limitată pentru a începe să facem schimbări și să încercăm soluții diferite”\n, a concluzionat DeBrine.\n „Scopul este de a deveni mai sustenabili, așa că trebuie să ne concentrăm pe cum putem atinge acest obiectiv.”\n\n\nA consemnat: Occidentul Românesc\n\n\nSursă informații și foto: \nThe Guardian",
        "author": null,
        "date": "2024-08-10T14:28:37+02:00",
        "category": "Spania",
        "url": "https://occidentul-romanesc.com/protestele-impotriva-turismului-in-masa-ar-putea-sa-se-extinda-dincolo-de-spania-avertizeaza-un-oficial-unesco/",
        "region": "Spania"
    },
    {
        "title": "„Puterea exemplului oferit de diplomații români și de comunitatea românească din Spania face ca împlinirea binelui să fie posibilă.”",
        "content": "Ambasada României\n și \nConsulatul General\n la \nMadrid\n, cu sprijinul \nCrucii Roșii\n din Spania, au organizat o campanie de donare sânge, care s-a desfășurat, marți, 20 septembrie 2022.\n\n\n\n\nLa evenimentul umanitar, apreciat în termeni superlativi de către reprezentanții Crucii Roșii din Spania, au participat cetățeni din comunitatea românească, alături de diplomații români de la Madrid. Ca urmare a acestui efort comun, \n69 de vieți\n vor putea fi salvate.\n\n\n\n\n„Donarea de sânge nu este un gest mărunt, fiecare picătură de sânge donată constituie un strop de speranță. În momentul donării, am avut sentimentul împlinirii umane de a contribui la salvarea a cel puțin o viață, de a face ca cineva, fie copil sau adult, să poată fi îmbrățișat din nou de către cei dragi. Dacă dorim ca lumea să se schimbe în bine, avem nevoie de modele care să facă binele, nu de lași care se ocupă cu intriga și diversiunea. Puterea exemplului oferit de diplomații români și de comunitatea românească din Spania face ca împlinirea binelui să fie posibilă. Alături de colegii mei de la Ambasadă și Consulatul General, am dorit și noi să participăm la această campanie, de o manieră voluntară, conștienți fiind că, prin promovarea unui spirit de echipă, împreună cu cetățenii români de pe plan local, putem să contribuim la crearea unei comunități mai unite, mai solidare, mai sensibilă la nevoile celuilalt”\n, a declarat ambasadorul României \nGeorge Bologan\n.\n\n\n\n\nSursa: Ambasada României în Regatul Spaniei",
        "author": null,
        "date": "2022-09-21T12:55:52+02:00",
        "category": "Spania",
        "url": "https://occidentul-romanesc.com/puterea-exemplului-oferit-de-diplomatii-romani-si-de-comunitatea-romaneasca-din-spania-face-ca-implinirea-binelui-sa-fie-posibila/",
        "region": "Spania"
    },
    {
        "title": "Puterea Jocurilor Olimpice 26 iulie – 11 august 2024: Între emoție și contradicție",
        "content": "Începând de vineri, \n26 iulie 2024\n, Parisul devine centrul atenției globale, găzduind un eveniment sportiv grandios unde emoțiile se împletesc cu contradicțiile. Jocurile Olimpice, aflate la cea de-a XXXIII-a ediție, reprezintă mai mult decât o competiție sportivă – ele simbolizează aspirațiile și sacrificiile unei întregi generații de sportivi, dar și un spectacol economic și politic de proporții.\n\n\nRafa Nadal\n, unul dintre cei mai mari sportivi ai tuturor timpurilor, exprimă cu sinceritate ce înseamnă Jocurile Olimpice pentru el: esența sportului, rădăcina vocației sale. Amintindu-și de anii în care se caza în hoteluri de proastă calitate, Nadal subliniază că Jocurile reprezintă pentru el mai mult decât o simplă competiție, ele îi oferă sentimentul apartenenței la o echipă. Această emoție pură și nefiltrată contrastează puternic cu declarațiile președintelui Comitetului Internațional Olimpic (CIO), Thomas Bach, care subliniază succesele economice ale organizației: venituri de 7 miliarde de euro în timpul Olimpiadei anterioare și lansarea Jocurilor Olimpice de Esports, finanțate de Arabia Saudită pentru următorii 12 ani.\n\n\nAceastă dualitate între spiritul sportiv și mașinăria economică este evidentă. Jocurile Olimpice, care se autodefinesc drept cel mai mare festival sportiv internațional, au devenit o afacere spectaculoasă. Ele valorifică talentul și efortul sportivilor, transformându-le în emoții care captează atenția a peste un miliard de telespectatori din întreaga lume. Sportivii vorbesc despre vise, eforturi titanice și transformare personală, în timp ce marketingul și afacerile rămân în mâinile CIO, care exploatează simbolul celor cinci cercuri olimpice pentru a genera venituri considerabile.\n\n\nÎn această ecuație, spiritul olimpic devine proprietatea unei entități private care operează dincolo de supravegherea externă, pretinzând o autonomie față de toate puterile lumii, cu excepția celei economice. CIO a devenit astfel o putere în sine, curtată de regi, șefi de stat și primari care investesc masiv în speranța de a obține favoruri. Politica nu este străină de aceste Jocuri: sancționarea Rusiei și Belarusului pentru invazia Ucrainei este doar un exemplu, în contrast evident cu tăcerea CIO privind masacrul din Gaza, realizat de Israel, țara martiră la München ’72.\n\n\nJocurile Olimpice lasă în urma lor o moștenire mixtă: amintirea unui eveniment unic care se repetă la fiecare patru ani și o serie de urme reale și simbolice contradictorii. Pe de o parte, acestea contribuie la reabilitarea urbană și la vizibilitatea minorităților; pe de altă parte, ele pot facilita și pot servi drept instrument de spălare a imaginii pentru țări corupte și dictaturi.\n\n\nÎn final, ceea ce salvează adevărata esență a Jocurilor Olimpice sunt \nsportivii\n. Aceștia, purtând cu mândrie tricoul național, caută excelența nu doar pentru ei înșiși, ci pentru a inspira și a emoționa umanitatea. Puterea adevărată a Jocurilor Olimpice nu constă în milioanele de euro generate sau în politica internațională complicată, ci în pasiunea și dedicația sportivilor care transformă aceste Jocuri într-un spectacol al spiritului uman. Toată puterea pentru ei.\n\n\nA consemnat: Mircea Fluieraș – Occidentul Românesc\n\n\nColaj foto: OR",
        "author": null,
        "date": "2024-07-26T12:45:22+02:00",
        "category": "Articole",
        "url": "https://occidentul-romanesc.com/puterea-jocurilor-olimpice-26-iulie-11-august-2024-intre-emotie-si-contradictie/",
        "region": "Spania"
    },
    {
        "title": "Rafael Nadal, ambasador al Federației de Tenis din Arabia Saudită",
        "content": "Federația Saudită de Tenis (STF) a anunțat numirea lui Rafael Nadal în calitate de ambasador al organizației. Cu 22 de titluri de Grand Slam la activ și un palmares remarcabil în lumea tenisului, Nadal aduce o influență semnificativă pentru sport în această colaborare inedită.\n\n\n„Oriunde te uiți în Arabia Saudită, vezi creștere și progres, și sunt fericit să fac parte din această evoluție”,\n a declarat Rafael Nadal pentru STF, preluat de RTVE. Această numire îl poziționează pe tenismenul spaniol ca fiind figura cheie în dezvoltarea tenisului la nivel național și global, subliniind potențialul imens al monarhiei saudite de a deveni o putere sportivă în viitor.\n\n\n„Continui să joc pentru că iubesc acest sport. Dar, dincolo de joc, vreau să ajut (tenisul) să se dezvolte în întreaga lume și există un potențial real în Arabia Saudită”,\n a adăugat Nadal, exprimându-și determinarea de a contribui la extinderea influenței tenisului în această regiune emergentă.\n\n\nÎn calitate de ambasador al STF, Rafael Nadal va petrece timp în regat în fiecare an, concentrându-se pe dezvoltarea tenisului la nivel național. De asemenea, el va susține înființarea unei noi Academii Rafa Nadal, având ca scop cultivarea noilor talente și promovarea valorilor sportive în rândul tinerilor din Arabia Saudită.\n\n\n„Copiii privesc spre viitor și am văzut că sunt pasionați de sport. Vreau să îi încurajez să pună mâna pe o rachetă și să se bucure de beneficiile unui stil de viață sănătos”\n, a explicat Nadal. Recent, el a vizitat o academie de tenis din Riad, experimentând entuziasmul și dorința tinerei generații de a se implica în acest sport.\n\n\nColaborarea dintre Rafael Nadal și Federația Saudită de Tenis reflectă o viziune comună asupra promovării și dezvoltării tenisului, contribuind la consolidarea poziției Arabiei Saudite în lumea sportului și încurajând participarea activă a tinerilor în acest domeniu.\n\n\nInformații și foto: RTVE",
        "author": null,
        "date": "2024-01-22T10:28:50+02:00",
        "category": "Spania",
        "url": "https://occidentul-romanesc.com/rafa-nadal-ambasador-al-federatiei-de-tenis-din-arabia-saudita/",
        "region": "Spania"
    },
    {
        "title": "Rafael Nadal, decorat cu „Înalta Cruce a Ordinului 2 Mai”",
        "content": "Tenismenul spaniol Rafael Nadal a fost decorat de către președintele Comunității Madrid, Isabel Díaz Ayuso, cu „Înalta Cruce a Ordinului 2 Mai”.\n\n\n„Într-o societate care deseori este orientată spre obţinerea de realizări fără efort, exemplul lui Rafa Nadal, dedicarea lui, viziunea sa asupra sportului şi a vieţii în general sunt un îndemn şi un exemplu nu numai pentru copii sau pentru tineri, ci şi pentru întreaga comunitate”\n,\n a precizat Isabel Díaz Ayuso.\n\n\nNadal a fost foarte emoționat la primirea distincției, care a avut loc în sediul guvernului regional. „Înalta Cruce a Ordinului 2 Mai” are trei grade, iar Rafael Nadal l-a primit pe cel mai înalt.\n\n\nÎn acest context, Nadal se alătură unei liste restrânse de sportivi spanioli, care au primit această distincție, printre care și legendarul tenismen Manolo Santana, clasat pe locul 1 mondial al amatorilor în 1966 de Lance Tingay.\n\n\nRafael Nadal a decis să dedice premiul primit la Madrid, memoriei celor peste 45.000 de victime din Spania ale pandemiei de coronavirus.\n\n\n„Mulțumesc pentru distincție, este o adevărată onoare. Aș vrea să le mulțumesc și să împart această distincție cu cetățenii Comunității Madrid, un loc foarte apropiat de inima mea și unde mereu primesc o afecțiune specială. Am avut momente de neuitat, atât pe plan personal, cât și profesional. Noi toți datorăm multe acestei comunități. În primul rând, vreau să ne aducem aminte de victimele teribilei pandemii prin care trecem, și de familiile lor.\n\n\nNe afectează pe noi toți într-un mod sau altul, dar mai mult decât orice, îi afectează pe cei care i-au pierdut pe cei dragi. Le mulțumesc tuturor lucrătorilor din sănătate, în special celor din Madrid, o comunitate care a fost sever afectată atunci când a fost primul val. De asemenea, le mulțumesc forțelor de securitate și autorităților. Sunt convins că Spania va face ceea ce mereu a putut să facă, când a trecut prin circumstanțe dure și teribile. Nici de această dată nu va fi vreo excepție”\n, a spus Nadal, vizibil emoționat.\n\n\nÎn acest an, Rafa Nadal s-a implicat în mai multe acțiuni de caritate, alături de baschetbalistul Pau Gasol.\n\n\nRafael Nadal este unul dintre cei mai mari jucători din istoria tenisului. Spaniolul are în palmares 20 de titluri de Grand Slam.\n\n\nFoto: RTVE",
        "author": null,
        "date": "2020-12-06T12:09:55+02:00",
        "category": "Spania",
        "url": "https://occidentul-romanesc.com/rafael-nadal-decorat-cu-inalta-cruce-a-ordinului-2-mai/",
        "region": "Spania"
    },
    {
        "title": "„Răutatea se naște din prostie, grandomania din egoism”",
        "content": "„Grandomania se naște din egoism și este rudă cu invidia, prostia sau răutatea, cu atitudinea obraznică și sfidătoare. Răutatea se naște din prostie, inferioritate și frustrare.”\n (\nVavila Popovici\n).\n\n\nAtunci când nu vorbim despre lipsa de educație și bun-simț, răutatea oamenilor izvorăște cel mai frecvent din propriile lor frustrări. Astfel de persoane nu au fost ajutate de părinți în copilărie să-și controleze pornirile egoiste, agresive și răutăcioase; habar nu au ce înseamnă „cei 7 ani de acasă”, bun-simț, comportament civilizat, moralitate.\n\n\nUn om împăcat cu sine, moral și cu o viață normală, simplă, nu are timp de prostii! Nu are preocupări mizerabile, nu caută să distrugă, să intrige și să denigreze alți oameni. Cei preocupați cu lucruri degradante, cu bârfe, certuri și încercări de a tulbura altora pacea sufletească și de a le strica reputația, sunt doar niște oameni singuri, complexați, slabi, sărăciți de calități umane, de lumină sufletească și de bunătate, oameni care au decăzut, care nu se mai prețuiesc și nu se mai respectă nici măcar atât cât să își păstreze demnitatea.\n\n\nÎnainte să înțeleg cum sunt structurați astfel de oameni, mă supăram pe ei. Astăzi, doar îi compătimesc și sper că vor reuși în timp, să-și învingă slăbiciunile și să devină oameni cu intenții onorabile, oameni demni, care să merite respectul și dragostea de care depind atât de mult sufletele lor singure și bolnave. Răutatea este o boală corozivă pentru suflet. Doar un om care se detestă profund, își otrăvește sufletul și își irosește viața, abandonându-se invidiei, urâtului și răului.\n\n\nAutor: Kasandra Kalmann Năsăudean\n\n\nScriitor, jurnalist de investigații (membru CCNMA), analist financiar independent, director editorial la Occidentul Românesc.",
        "author": null,
        "date": "2021-04-15T09:36:31+02:00",
        "category": "Articole",
        "url": "https://occidentul-romanesc.com/rautatea-se-naste-din-prostie-grandomania-din-egoism/",
        "region": "Spania"
    },
    {
        "title": "Fotbalul spaniol, magnet pentru tinere talente: Real Valladolid îl vizează pe Endrick",
        "content": "Real Valladolid\n, echipa de fotbal din La Liga, condusă de legendarul fotbalist și actualul președinte al clubului, \nRonaldo Nazario\n, își exprimă dorința fermă de a-l avea pe tânărul atacant brazilian \nEndrick\n în echipă pentru sezonul următor. Ronaldo, în calitatea sa de președinte al clubului \nblanquivioleta\n, este hotărât să-l convingă pe \nFlorentino Pérez\n, președintele clubului \nReal Madrid\n, să accepte împrumutul lui Endrick la Valladolid pentru un an, scrie Fichajes.net.\n\n\nAceastă mutare are ca scop oferirea tânărului jucător brazilian în minutele necesare în La Liga, un scenariu dificil de realizat la Real Madrid din cauza concurenței acerbe în atac, cu jucători de calibrul lui Vinícius Jr, Rodrygo, și posibila sosire a lui Kylian Mbappé. \nRonaldo dorește ca Endrick să se alăture Valladolidului\n, considerând că tânărul fotbalist ar avea mult de câștigat dintr-un sezon petrecut într-o echipă unde cerințele sunt ridicate, dar unde ar putea găsi mai multe oportunități de joc.\n\n\nInteresul Valladolidului nu este întâmplător. Ronaldo, având o înțelegere profundă a importanței adaptării progresive în fotbalul european, crede că Endrick ar putea beneficia enorm de pe urma unui sezon la o echipă unde ar avea mai multe șanse să joace. Aceasta ar fi o oportunitate excelentă pentru Endrick de a acumula minute și experiență în prima sa aventură în fotbalul european.\n\n\nLa doar 18 ani, Endrick vine pe bătrânul continent cu un CV impresionant, incluzând 21 de goluri și 4 pase decisive în 82 de meciuri pentru Palmeiras, unul dintre cele mai importante cluburi din Brazilia. Această primă experiență europeană ar putea fi crucială pentru viitorul său, iar Ronaldo este dispus să își folosească influența pentru a se asigura că aceasta se desfășoară într-un mediu favorabil, cum este cel de la Valladolid.\n\n\nDiscuțiile dintre Ronaldo și Florentino Pérez vor fi esențiale pentru a defini viitorul imediat al tânărului talent. Dacă împrumutul se va concretiza, Endrick ar putea urma pașii altor tineri brazilieni care, după ce au trecut prin echipe modeste din La Liga, au reușit să se impună în fotbalul european.\n\n\nA consemnat: Occidentul Românesc\n\n\nSursă informații și foto: Fichajes.net",
        "author": null,
        "date": "2024-08-10T14:48:55+02:00",
        "category": "Spania",
        "url": "https://occidentul-romanesc.com/real-valladolid-manifesta-un-interes-clar-pentru-endrick-in-vederea-sezonului-viitor/",
        "region": "Spania"
    },
    {
        "title": "Record de temperatură în Spania în primăvara anului 2023",
        "content": "Agenția Meteorologică spaniolă (AEMET) a anunțat că primăvara anului 2023 a fost cea mai călduroasă înregistrată vreodată în Spania, conform unui raport prezentat recent. Începând din 1961, când a început înregistrarea datelor, nu s-a înregistrat niciodată o primăvară atât de caldă în țară.\n\n\nPe durata celor trei luni ale primăverii, temperatura medie în Spania a fost de 14,2 grade Celsius, cu 1,8 grade peste normalul sezonului și cu 0,3 grade peste ultimul record de temperatură înregistrat în primăvară, care datează din 1997. De asemenea, primăvara anului 2023 a fost a doua cea mai secetoasă înregistrată vreodată în Spania, conform AEMET.\n\n\nUn val de căldură extrem de timpuriu la sfârșitul lunii aprilie a fost principalul factor care a contribuit la această primăvară neobișnuit de caldă. O masă de aer cald și uscat din Africa de Nord a dus la înregistrarea unui record absolut de temperatură în Spania continentală, cu 38,8 grade în sudul țării, un nivel de obicei atins în luna iulie.\n\n\nUn studiu științific publicat de World Weather Attribution (WWA), o rețea globală de oameni de știință care analizează legătura dintre evenimentele meteorologice extreme și schimbările climatice, a demonstrat că această „căldură extremă (…) ar fi fost aproape imposibilă fără schimbările climatice”. În contrast, luna mai a fost caracterizată de temperaturi medii mai scăzute decât în mod normal pentru acest sezon, conform AEMET.\n\n\nEpisoadele de temperaturi extreme au devenit tot mai frecvente în ultimii ani în Spania, o țară europeană aflată în prima linie a schimbărilor climatice, cu aproape 75% din teritoriul său în pericol de deșertificare, conform ONU.\n\n\nAEMET a confirmat că anul 2022, marcat de o vară extrem de călduroasă și incendii devastatoare, a fost cel mai cald an înregistrat vreodată în Spania.\n\n\nA consemnat: Mircea Fluieraș \n\n\nFoto: AEMET",
        "author": null,
        "date": "2023-06-08T15:34:31+02:00",
        "category": "Informații",
        "url": "https://occidentul-romanesc.com/record-de-temperatura-in-spania-in-primavara-anului-2023/",
        "region": "Spania"
    },
    {
        "title": "Record de turiști străini în Insulele Canare în luna martie: Peste 1 milion și jumătate de vizitatori",
        "content": "Insulele Canare\n, una dintre cele mai populare destinații turistice din Europa, au stabilit un nou record în luna martie pentru sosirea turiștilor internaționali. Conform rapoartelor recente emise de către Institutul Național de Statistică (INE), în luna martie, 1.543.234 de vizitatori internaționali au pășit pe plajele și străzile pitorești ale Arhipelagului spaniol, marcând o creștere impresionantă de 18,94% față de aceeași lună a anului precedent.\n\n\nAceastă creștere remarcabilă a reprezentat nu doar o confirmare a capacității Insulelor Canare de a atrage un număr tot mai mare de vizitatori din întreaga lume, ci și un semn al revigorării sectorului turistic în regiune. În total, acești turiști au cheltuit 2.325,39 milioane de euro în timpul șederii lor, reflectând o creștere semnificativă de 20,87% în cheltuielile totale comparativ cu anul anterior.\n\n\nMartie 2024 va rămâne în analele istoriei Insulelor Canare nu doar ca luna cu cea mai mare sosire de turiști internaționali, ci și ca luna cu cea mai mare cheltuială înregistrată într-o perioadă similară. Cheltuiala medie zilnică a fiecărui turist a fost de 172 de euro, reprezentând o creștere de 6,28% față de anul precedent, cu o durată medie a șederii de 8,74 zile. Astfel, cheltuiala medie totală pe turist pe durata șederii a atins 1.507 euro, în creștere cu 1,62% față de martie anului precedent.\n\n\nAceastă tendință ascendentă nu se limitează doar la luna martie, ci se extinde pe întreg primul trimestru al anului. Din ianuarie până în martie, Insulele Canare au primit un număr total de 4.272.290 de turiști internaționali, marcând o creștere de 14,31% în comparație cu aceeași perioadă a anului precedent. Această creștere constantă a fluxului de vizitatori a contribuit la o cheltuială totală acumulată de 6.509,24 milioane de euro, înregistrând o creștere de 19,89% față de primul trimestru al anului trecut.\n\n\nAceste date subliniază nu doar poziția Insulelor Canare ca una dintre cele mai căutate destinații turistice din lume, ci și importanța vitală a turismului în economia regională. Insulele Canare s-au remarcat ca fiind cea mai vizitată comunitate autonomă din Spania, atrăgând 24,31% din totalul turiștilor internaționali care au vizitat țara, urmată de Catalonia cu 21,21% și de Andaluzia cu 15,13%.\n\n\nA consemnat: Zoe Stoleru Martí – Occidentul Românesc\n\n\nInformații și foto: CANARIASENRED\n\n\nNota Redacției: \n\n\nInsulele Canare\n, un arhipelag format din șapte insule principale, reprezintă un paradis turistic pentru vizitatorii din întreaga lume. Cu peisaje spectaculoase, plaje întinse și o gamă variată de activități recreative, Insulele Canare oferă o experiență de vacanță memorabilă pentru toate gusturile și preferințele.",
        "author": null,
        "date": "2024-05-03T13:25:13+02:00",
        "category": "Spania",
        "url": "https://occidentul-romanesc.com/record-de-turisti-straini-in-insulele-canare-in-luna-martie-peste-1-milion-si-jumatate-de-vizitatori/",
        "region": "Spania"
    },
    {
        "title": "Reduceri aplicabile Persoanelor Fizice Autorizate în 2023",
        "content": "Noul sistem al cotelor pentru Persoanele Fizice Autorizate (PFA), pentru anul acesta, deși obligatoriu din anul 2024, permite cotizarea în funcție de veniturile generate în fiecare lună. Astfel cum am mai menționat în articolele anterioare, noul sistem de contribuție pentru Persoane Fizice Autorizate a intrat în vigoare la data de 01 ianuarie 2023 prin Decretul Lege 13/2022 din 26 iulie, sistem în care se face o estimare a veniturilor lunare și se alege o cotă lunară de plată în funcție de aceste venituri.\n\n\nÎn ceea ce privește noile Persoane Fizice Autorizate care își încep activitatea acum, acestea beneficiază de unele reduceri la cota lunară. Dacă până în acest an, noile PFA beneficiau de o cota redusă în primii doi an, care creștea la fiecare 6 luni (cu îndeplinirea condițiilor respective), din 2023 și până în 2025, persoanele care încep o activitate nouă ca PFA pot solicita cota redusă (\ntarifa plana\n) de 80 euro (optzeci euro) lunar în primele doisprezece luni de activitate. Solicitarea reducerii trebuie indicată la înscrierea activității.\n\n\nVor putea beneficia de aceste condiții Persoanele Fizice Autorizate care nu au mai desfășurat activitatea ca PFA în doi ani anteriori momentului înscrierii ca PFA, sau trei ani anteriori în cazul în care au mai beneficiat de reducerea cotei lunare înainte.\n\n\nDupă cele doisprezece luni, se va putea solicita o cotă redusă în următoarele doisprezece luni dacă se prevede că veniturile anuale nete vor fi inferioare salariului minim interprofesional corespunzător acelei perioade și dacă se va solicita în serviciul disponibil pe portalul \nImportapass\n.\n\n\nDe asemenea, Persoanele Fizice Autorizate cu un grad de handicap superior de 33%, victime ale violenței în familie sau terorism, pot solicita, în momentul înscrierii activității, o cotă redusă de 80 (optzeci) euro timp de 24 (douăzeci și patru) de luni. Dacă la finalizarea acestei perioade, veniturile nete prevăzute pentru următoarea perioadă ar fi egale sau inferioare salariului minim interprofesional, prin serviciul disponibil pe portalul \nImportapass\n se va putea solicita aplicarea cotei reduse pentru următoarele 36 de luni, cotă redusă de 160 euro lunar. Toate solicitările de prelungire trebuie însoțite de o declarație privind veniturile nete care se prevăd a fi obținute și care trebuie să fie mai mici decât salariul minim interprofesional în vigoare.\n\n\nReducerile în cotizarea prevăzută anterior nu vor fi aplicabile rudelor lucrătorilor autonomi până la gradul doi inclusiv și, dacă e cazul, rude prin adopție, care se înscriu prima dată ca Persoane Fizice Autorizate. Lucrătorii PFA care se bucură de aceste beneficii pot renunța oricând la aplicarea acestor reduceri prin declarație expresă care se va aplica începând din următoarea lună. Această solicitare se va face, de asemenea, prin serviciul disponibil pe portalul \nImportapass\n.\n\n\nLucrătorii PFA care până la data de 31 decembrie 2022 erau beneficiari ai sistemului anterior de reduceri, vor continua în acel sistem până se va finaliza perioada maximă în care poate fi acordat, în aceleași condiții.\n\n\nDe o deosibită relevanță este faptul că în Comunitatea Madrid s-a adoptat un text normativ care permite solicitarea aplicării COTEI ZERO în 2023, una dintre măsurile cele mai benefice lucrătorilor PFA, care se aplică și în alte Comunități Autonome ca Andalucia, Murcia sau Insulele Baleare. Așadar, lucrătorii madrileni care se vor înscrie ca PFA pentru prima dată, se vor bucura de reducerea de 100% a cotei în primul an de activitate, dacă aplică pentru cota redusă de 80 de euro oferită de Guvern. De asemenea, alți lucrători PFA vor putea beneficia de COTA ZERO depinzând de o serie de condiții ce trebuie îndeplinite.\n\n\nAceastă reducere are scopul de a încuraja și susține Persoanele Fizice Autorizate în primele etape ale activității, având în vedere că vor economisi 960 euro în primul an. Această măsură poate fi prelungită până la 24 de luni, dacă vor îndeplini aceleași condiții oferite de Guvern pentru PFA-urile generale cu activitate nouă, și anume să nu depășească venitul anual minim.\n\n\nTermenul în care Comunitatea Madrid va rezolva solicitarea este de șase luni, însă solicitarea se poate face după trei luni de la finalizarea primului an de activitate și plata se poate face într-un termen de două luni după acordare, așadar, un PFA nou înființat în anul 2023 va primi returnarea cotelor reduse achitate în luna noiembrie a anului 2024, cel târziu.\n\n\nVor putea solicita aplicarea Cotei Zero, astfel cum s-a publicat în Buletinul Oficial al Comunității Madrid, Persoanele Fizice Autorizate care beneficiază de tariful redus de 80 euro aprobat de Guvern cel puțin 12 luni complete de la înscriere, Persoanele Fizice Autorizate care prelungesc această reducere pentru lunile 12-24 și câștigă sub minimul interprofesional, lucrătorii care au un grad de handicap de 33% și care beneficiază de această reducere a cotei, oferită de Guvern, timp de 24 luni complete, victimele violenței în familie care beneficiază de această reducere a cotei, oferită de Guvern, timp de 24 luni complete, femeile care, după ce au încetat activitatea din cauza concediului de maternitate, reiau activitatea în doi ani imediat posteriori datei încetării și lucrătorii care beneficiază de ajutoare pentru îngrijirea minorilor cu cancer sau alte boli grave și care au beneficiat de cota redusă pe timpul primirii ajutorului.\n\n\nDe asemenea, Persoanele Fizice Autorizate trebuie să îndeplinească o serie de condiții pentru a beneficia de aplicarea Cotei Zero pe lângă cele menționate anterior și anume completarea formularului disponibil pe pagina sediului electronic al Comunității Madrid. Pentru a-l putea completa trebuie să dispuneți de certificat electronic sau puteți face solicitarea prin contabilul dumneavoastră. Pe de altă parte, trebuie prezentate documentele privind dovada plății cotelor reduse, modelul 037 sau 036 în care să apară domiciliul fiscal în Comunitatea Madrid, Certificatul de la Finanțe cum că sunteți la zi cu plata obligațiilor fiscale, Certificat de la Institutul Național de Securitate Socială în care să apară că sunteți la zi cu plata obligațiilor, în cazul PFA-urilor obligate să dispună de un Plan de Prevenție a Riscurilor la locul de muncă, dovada că există, iar în cazul în care se prezintă de către contabil solicitarea, autorizația către acesta.\n\n\nAutor: Avocat Ioana Bratuleanu (Madrid) – Colaborator voluntar la Occidentul Românesc\n\nAvocat ICAM specializat în Drept internațional\n\nTelefon: 0034.642.308.360\n\nWeb: \nwww.brilawabogados.es\n\nE-mail: \nsecretaria@brilawabogados.es\n\n\nNota redacției:\n\n\n\n\nIoana Brătuleanu\n este avocat specializat în Drept Intonațional Privat, colaborator voluntar în cadrul redacției Occidentul Românesc din 2015. Licențiată în Drept la Facultatea de Drept din cadrul Universității ,,Al. I. Cuza” din Iași, Ioana a urmat cursurile Masterului de Drept european din cadrul aceleași universități, perioadă în care a beneficiat și de o bursă de studiu la Universitatea din Insulele Baleare, Spania. \nÎn anul 2015 a urmat cursurile Masterului de Acces în Avocatură la Universitatea Complutense din Madrid, iar în anul 2017 a devenit membru al Ilustrului Colegiu de Avocați din Madrid. \nÎn prezent își desfășoară activitatea de avocat pe teritoriul Spaniei și al României, având biroul în capitala Spaniei.",
        "author": null,
        "date": "2023-02-26T11:31:34+02:00",
        "category": "Articole",
        "url": "https://occidentul-romanesc.com/reduceri-aplicabile-persoanelor-fizice-autorizate-in-2023/",
        "region": "Spania"
    },
    {
        "title": "Regatul Spaniei: La Crăciun, o revenire treptată la normalitate în baruri, restaurante și hoteluri",
        "content": "Guvernul spaniol lucrează la un set de măsuri pentru o revenire treptată la normalitate în Regatul Spaniei în contextul pandemiei de coronavirus, măsuri care se vor extinde în două etape pe tot parcursul anului.\n\n\nYolanda Díaz Pérez\n, ministrul Muncii și al Economiei Sociale din Spania, a explicat într-un interviu pentru RTVE, că prima etapă de redeschidere a activității va include industria ușoară începând din această vară. Sectoare precum turismul, cultura, transportul aerian și maritim „vor avea dificultăți enorme”, a menționat ministrul.\n\n\nRevenirea la normalitate în baruri, restaurante, hoteluri\n, concerte, teatre sau cinematografe, va fi mai lentă și va începe abia la final de an, în preajma Crăciunului, în condițiile în care Ministerul Sănătății va decide că revenirea la aceste activități nu reprezintă un risc de contagiune mai mare cu COVID-19 în rândul populației.\n\n\nPână în prezent, 20 aprilie a.c., în Spania \nau fost raportate un total de\n \n200.210\n de cazuri confirmate de îmbolnăviri cu COVID-19, \n20.852\n de decese și \n80.587\n de persoane infectate au fost vindecate.\n\n\nCu toate acestea, premierul Pedro Sánchez este dispus să îşi asume riscul redeschiderii ţării pentru a nu îngropa economia.\n\n\nA consemnat: M.F.\n\n\nFoto: EFE",
        "author": null,
        "date": "2020-10-27T11:18:40+02:00",
        "category": "Spania",
        "url": "https://occidentul-romanesc.com/regatul-spaniei-la-craciun-o-revenire-treptata-la-normalitate-in-baruri-restaurante-si-hoteluri/",
        "region": "Spania"
    },
    {
        "title": "Regatul Unit exclude Spania de pe lista țărilor scutite de carantină",
        "content": "Guvernul Regatului Unit al Marii Britanii și al Irlandei de Nord anunță excluderea \nSpaniei\n din lista țărilor sigure scutite de carantină, începând de duminică, 26 iulie, datorită creșterii infectărilor cu Covid-19 din ultima perioadă pe teritoriul spaniol, relatează \nBBC\n.\n\n\nExcluderea Spaniei din lista țărilor scutite de carantină, care include țări precum Franța, Germania, Estonia sau Slovenia, dar nu pentru Portugalia sau Statele Unite, înseamnă că toți călătorii care sosesc din Ragatul Spaniei, începând cu data da 26 iulie, trebuie să intre la izolare timp de paisprezece zile când ajung pe teritoriul britanic, a confirmat sâmbătă, Ministerul Transporturilor.\n\n\nUn purtător de cuvânt al ministerului a declarat pentru BBC că măsura se va aplica și pentru cei care sosesc pe teritoriul britanic, din Insulele Baleare și Canare.\n\n\nA consemnat: Mircea Fluieraș\n\n\nFoto: EFE",
        "author": null,
        "date": "2020-07-26T10:35:38+02:00",
        "category": "Spania",
        "url": "https://occidentul-romanesc.com/regatul-unit-exclude-spania-de-pe-lista-tarilor-scutite-de-carantina/",
        "region": "Spania"
    },
    {
        "title": "Regele Spaniei, în carantină pentru 10 zile",
        "content": "Regele Spaniei, Felipe al VI-lea, a decis să se auto-carantineze după ce s-a confirmat că o persoană cu care monarhul a intrat în contact duminică, a fost testată pozitiv pentru Covid-19. Casa Regală nu a dezvăluit cine este persoana sau în ce context a avut loc întâlnirea.\n\n\n„În urma reglementărilor sanitare, din acest moment va intra în perioada obligatorie de carantină de zece zile, suspendând toate activitățile sale oficiale planificate în acea perioadă”, a precizat Casa Regală într-un comunicat, citat de presa locală.\n\n\nLa rândul lor, potrivit Palatului La Zarzuela, Regina Letizia, Principesa Leonor a Asturiei și Infanta Sofía își vor putea continua activitățile în mod normal.\n\n\nFelipe al VI-lea plănuise să călătorească miercuri, 25 noiembrie, cu Letizia la Sevilia pentru a inaugura „Summitul inovării în turism” (TIS2020). Acum, regina va participa la eveniment singură, potrivit presei spaniole.\n\n\nDuminică, 23 noiembrie, înainte de a se afla despre persoana testată pozitiv pentru Covid-19, monarhul spaniol a condus o ședință a Consiliului științific al Institutului Regal Elcano și l-a primit în audiență pe comandantul Comandamentului de transformare aliată (SACT), generalul André Lanata, cu ocazia vizitei sale în Spania.\n\n\nSACT este un comandament militar al Organizației Tratatului Atlanticului de Nord (NATO).\n\n\nA consemnat: Mircea Fluieraș\n\n\nFoto: EFE",
        "author": null,
        "date": "2020-11-24T11:09:22+02:00",
        "category": "Spania",
        "url": "https://occidentul-romanesc.com/regele-spaniei-in-carantina-pentru-10-zile/",
        "region": "Spania"
    },
    {
        "title": "Regimul juridic al bunurilor dobândite înainte, în timpul sau după încetarea căsătoriei",
        "content": "Pe fondul creșterii numărului de divorțuri din ultima perioadă, o întrebare des întâlnită este cea privind regimul juridic al bunurilor dobândite înainte, în timpul sau după încetarea căsătoriei. În articolul de luna aceasta voi explica cum afectează căsătoria și divorțul bunurile avute înainte de căsătorie sau dobândite în timpul căsătoriei, pe teritoriul Spaniei sau al României.\n\n\nCe este regimul matrimonial?\n Regimul matrimonial este un set de norme juridice privind raporturile patrimoniale dintre soți și dintre soți și terțe persoane, ca rezultat al căsătoriei sau al desfacerii acesteia. În sistemul spaniol există trei tipuri de regimuri: \nde bunuri comune (comunitate legală), de separare de bunuri și de participare (comunitate convențională)\n. Depinzând de locul căsătoriei pe teritoriul Spaniei, regimul matrimonial poate fi unul sau altul, în cazul în care soții nu fac o alegere expresă. De exemplu, în Catalonia, Insulele Baleare sau Aragon, unde avem drept \nforal\n, regimul matrimonial în lipsa unui pact care să prevadă contrariul, este cel al separării de bunuri, pe când în Madrid, este cel al bunurilor comune (comunității legale). Aceasta nu afectează căsătoriile la consulatele românești, unde se aplică legea românească și ca regulă generală se aplică regimul matrimonial al comunității legale.\n\n\nCe presupune fiecare regim matrimonial?\n \nComunitatea legală a bunurilor \neste regimul matrimonial cel mai des întâlnit și presupune dobândirea tuturor bunurilor în comun, de către ambii soți, în mod egal. De exemplu, dacă după încheierea căsătoriei, unul dintre soți cumpără o casă, chiar dacă în actul de proprietate apare doar soțul cumpărător, acea casă va fi considerată bun comun, fiecare soț având dreptul la 50 % (cinci zeci la sută) din respectivul imobil. Pe același principiu funcționează și datoriile dobândite de către unul sau ambii soți.\n\n\nO practică tot mai des întâlnită și nelegală este declararea în contractele de împrumut ipotecar a situației personale de necăsătorit, pentru a obține astfel împrumutul bancar. Această situație este întâlnită mai ales în cazurile în care celălalt soț este în România și declararea sa în întreținerea soțului care se află în Spania sau declararea unor venituri foarte mici pot reduce șansele obținerii unui împrumut ipotecar.\n\n\nAceastă tactică de multe ori recomandată chiar de către societățile de vânzări de imobiliare nu este legală, și cu atât mai puțin recomandabilă. Pe de altă parte, faptul că unul dintre soți se declară necăsătorit și achiziționează un bun imobil nu afectează dreptul de proprietate al celuilalt soț care nu apare în titlul de proprietate.\n\n\nÎn cadrul acestui regim matrimonial, o serie de bunuri sunt considerate bunuri proprii, private, cum ar fi bunurile dobândite înaintea căsătoriei – de exemplu, unul dintre soți a dobândit un imobil înaintea căsătoriei prin cumpărare, primirea unei donații personale sau dezbaterea unui moșteniri. De asemenea, sunt bunuri proprii ale unuia dintre soți, bunurile obținute în schimbul unui bun privat (de exemplu, se vinde o garsonieră bun privat și se achiziționează un autovehicul) sau bunurile necesare exercitării profesiei (de exemplu, mașina pe care se practică taximetria).\n\n\nLucrurile se complică când un bun privativ devine comun, cum ar fi situația în care se vine un imobil din România pentru a investi suma obținută în avansul necesar achiziționării unui imobil în Spania, pentru care ulterior se achită rate bancare din sumele obținute în comun. În aceste cazuri trebuie studiată cu atenție situația și modificate procentele de 50 % (cinci zeci la sută) ce corespund fiecărui soț.\n\n\nÎn \nregimul separării de bunuri\n, toate bunurile anterioare și viitoare sunt bunuri proprii ale soțului proprietar. Astfel că, la achiziționarea unui imobil de către unul dintre soți, unicul proprietar este persoana care apare în contractul de vânzare-cumpărare. În cazul în care ambii soți decid să cumpere împreună și doresc ca ambii să apară ca titulari, trebuie să apară amândoi în contractul de vânzare-cumpărare.\n\n\nAlegerea acestui regim se poate face fie la celebrarea căsătoriei, în funcție de Comunitatea Autonomă, fie prin declarație notarială („\ncapitulaciones matrimoniales\n”) înainte de încheierea căsătoriei. În cazul cetățenilor români care doresc transcrierea certificatului de căsătorie la Consulat și doresc și înscrierea mențiunii privind separarea bunurilor, trebuie să cunoască faptul că înscrierea mențiunilor pe certificatul de căsătorie nu se poate face la Consulat, ci este de competența Serviciului de Stare Civilă din Sectorul 1, București. Așadar, pentru înscrierea mențiunii, partea interesată trebuie să prezinte la Serviciului de Stare Civilă din Sectorul 1, București, actul notarial în original cu Apostila de la Haga, împreună cu traducerea legalizată a acestuia, cererea și certificatul de căsătorie transcris. Cel de-al treilea regim, cel \nal participației sau al comunității convenționale\n, este cel mai puțin întâlnit, de aceea nici nu voi insista pe această temă.\n\n\nDe ce este importantă alegerea corectă a regimului matrimonial?\n Alegerea afectează eventuala separare sau divorț, precum și în cazul decesului unuia dintre soți. De exemplu, dacă unul dintre soți s-a căsătorit în regimul de separare de bunuri și avea un copil cu altă persoană, unicul moștenitor al bunurilor sale va fi copilul. Dacă soțul decedat nu avea copii, moștenitorii bunurilor sale vor fi frații/surorile, părinții sau alte rude.\n\n\nEste valabil pe teritoriul României regimul matrimonial ales în Spania?\n Bineînțeles. În baza Regulamentului (UE) 2016/1103 al Consiliului din 24 iunie 2016 de punere în aplicare a unei cooperări consolidate în domeniul competenței, al legii aplicabile și al recunoașterii și executării hotărârilor judecătorești în materia regimurilor matrimoniale, care prevede instanța competentă în caz de litigiu asupra separării bunurilor provenite din căsătorie. Astfel, separarea de bunuri se poate solicita și în Spania dacă sunt îndeplinite condițiile, chiar dacă parte din bunuri se află în România.\n\n\nCe se întâmplă cu împrumutul ipotecar și imobilul după divorț?\n Existența unui împrumut ipotecar la procesul de divorț și separare de bunuri complică exponențial lucrurile. Și asta pentru că banca are doi debitori la care nu vrea să renunțe. Astfel, chiar dacă în sentința de divorț se prevede că atât bunul, cât și ratele, vor fi suportate de către unul dintre soți, care rămâne cu dreptul de proprietate, sentința judecătorească nu este opozabilă băncii, adică nu afectează în nici un fel banca. În caz de neplată a împrumutului ipotecar de către „proprietar”, banca poate solicita executarea silită a celuilalt debitor din contractul de împrumut ipotecar. Așadar, asigurați-vă că sunteți consiliat corect pentru a evita posibile surprize neplăcute.\n\n\nAutor: Avocat Ioana Bratuleanu (Madrid) – Colaborator voluntar la Occidentul Românesc\n\n\nAvocat ICAM specializat în Drept internațional\n\n\nTelefon 0034.642.308.360\n\n\nWeb: \nwww.brilawabogados.es\n\n\nE-mail: \nsecretaria@brilawabogados.es",
        "author": null,
        "date": "2022-08-25T11:14:02+02:00",
        "category": "Articole",
        "url": "https://occidentul-romanesc.com/regimul-juridic-al-bunurilor-dobandite-inainte-in-timpul-sau-dupa-incetarea-casatoriei/",
        "region": "Spania"
    },
    {
        "title": "Reglementarea utilizării telefoanelor mobile în învățământ și protejarea minorilor în Spania",
        "content": "În contextul unei preocupări tot mai mari pentru influența negativă a telefoanelor mobile asupra educației și echilibrului emoțional al minorilor, s-a realizat un avans semnificativ în direcția reglementării utilizării acestor dispozitive în școlile de pe întreg teritoriu al Spaniei.\n\n\nDeși unele comunități autonome adoptaseră deja măsuri individuale, sprijinul decisiv pentru reglementare a venit de la Consiliul Școlar al Statului, organ consultativ al Guvernului în materie de educație. Într-un vot unanim desfășurat joi, 1 februarie, Consiliul a aprobat propunerea de a interzice utilizarea telefoanelor mobile în etapele de educație infantilă și primară, limitându-le utilizarea în educația secundară exclusiv în scopuri pedagogice. Recomandarea principală este ca dispozitivele să fie oprite de la intrarea în școală până la ieșire, inclusiv în timpul pauzelor sau recreației. În învățământul post obligatoriu, școlile au libertatea de a reglementa utilizarea în funcție de propriile criterii.\n\n\nAceastă restricție a utilizării telefoanelor mobile este pe deplin justificată, având în vedere concluziile multiplelor studii care evidențiază impactul negativ al dispozitivelor inteligente asupra procesului de învățare. Comportamentul adictiv al permanentei conectări și distrageri repetate afectează concentrarea și capacitatea de înțelegere. Deși telefoanele mobile facilitează comunicarea la distanță, ele par să reducă interacțiunea între elevi, acționând paradoxal ca un factor de izolare.\n\n\nÎn paralel cu reglementarea, se recomandă implementarea unor măsuri suplimentare, cum ar fi ședințe de consiliere și promovarea alternativelor de petrecere a timpului liber și a relațiilor sociale. Ministrul educației, \nPilar Alegría\n, a anunțat intenția de a discuta recomandările Consiliului Școlar cu reprezentanții comunităților autonome. În urma exemplelor deja setate de reglementări în regiuni precum \nMurcia\n, \nCastilla-La Mancha\n, \nGalicia\n sau \nMadrid\n, \nCatalonia\n s-a alăturat măsurilor.\n\n\nEfectele unei utilizări necorespunzătoare a telefoanelor mobile nu se limitează la spațiul școlar, ci se extind în mediul familial și social. Educația digitală responsabilă necesită stabilirea unor limite clare pentru timpul și locurile de utilizare ale minorilor, atât în interiorul, cât și în afara școlilor. Familiile, de asemenea, sunt încurajate să conștientizeze rolul exemplar pe care îl joacă propriul comportament în stabilirea unor modele de utilizare echilibrate. Noile tehnologii, departe de a fi doar o parte a prezentului, sunt, de asemenea, un canal esențial pentru cunoaștere. Depinde de adulți să asigure că acestea nu devin o barieră între generații.\n\n\nSursă informații și foto: El País",
        "author": null,
        "date": "2024-02-01T13:16:50+02:00",
        "category": "Informații",
        "url": "https://occidentul-romanesc.com/reglementarea-utilizarii-telefoanelor-mobile-in-invatamant-si-protejarea-minorilor-in-spania/",
        "region": "Spania"
    },
    {
        "title": "Reîntâlnirea bucuriei și comuniunii: Vizita Preotului Misiunii Greco-Catolice din New York în Comunitatea Românilor Greco-Catolici din Alicante",
        "content": "Într-o atmosferă plină de emoție și bucurie, \nComunitatea Românilor Greco-Catolici din Alicante\n, Regatul Spaniei, a avut onoarea să primească vizita preotului \nMisiunii Greco-Catolice din New York, Statele Unite\n, părintele \nRadu Țițonea\n. Într-o zi cu semnificație deosebită, duminica a 12-a după Rusalii, credincioșii \nBisericii Române Unită cu Roma, Greco-Catolică, Sfântul Nicolae din Alicante\n au trăit o experiență spirituală profundă și reîntâlnirea a două suflete unite de o lungă prietenie.\n\n\nAceastă vizită a adus o rază de lumină și căldură în inimile credincioșilor, deoarece părintele \nRadu Țițonea\n s-a reîntâlnit cu colegul său din vremurile de studiu de la Seminarul Teologic de la Blaj, părintele \nRadu Bokor\n. Întâlnirea acestor doi slujitori ai Bisericii a fost marcată de o bucurie deosebită, care s-a resimțit mai ales în timpul Sfintei Liturghii, moment în care emoțiile și trăirile au fost aduse în fața lui Dumnezeu.\n\n\nÎntâlnirea dintre cei doi preoți a fost încununată de o predică profundă și înălțătoare susținută de părintele Radu Țițonea, prin care credincioșii au simțit prezența divină și au fost inspirați să își întărească credința și comuniunea.\n\n\nMomentul parastasului a adus aducere-aminte atât pentru cei răposați, cât și pentru cei prezenți. Cu cântări meditative și cuvinte de aducere aminte, inimile celor prezenți au fost aduse într-o stare de reverie, amintindu-ne de cei dragi care au plecat dintre noi. Această amintire aduce cu sine două sentimente complexe – tristețea despărțirii și bucuria reîntâlnirii spirituale cu Lumina Divină.\n\n\nÎn spiritul comuniunii, întâlnirea dintre cei doi preoți a transmis un puternic mesaj de unitate și determinare în calea credinței. Faptul că acești slujitori ai Bisericii s-au reîntâlnit, chiar și atunci când se află la distanțe geografice mari, evidențiază puterea dorinței și voinței, susținute de credință.\n\n\nAceastă vizită a preotului din New York în comunitatea din Alicante reafirmă învățătura divină din Matei 18,20: \n„Că unde sunt doi sau trei, adunați în numele Meu, acolo sunt și Eu în mijlocul lor”\n. Credința și voința lor au făcut posibilă această întâlnire binecuvântată.\n\n\nEvenimentul s-a încheiat cu o agapă frățească, unde credincioșii au avut ocazia să socializeze și să împărtășească momente de comuniune, în timp ce se răcoreau cu faimosul \ngranizado (Shaved ice)\n.\n\n\nA consemnat: \nOccidentul Românesc\n\n\nSursă informații și foto: \nBiserica Română Unită cu Roma, Greco-Catolică, Sfântul Nicolae din Alicante",
        "author": null,
        "date": "2023-08-29T17:37:18+02:00",
        "category": "Cultură",
        "url": "https://occidentul-romanesc.com/reintalnirea-bucuriei-si-comuniunii-vizita-preotului-misiunii-greco-catolice-din-new-york-in-comunitatea-romanilor-greco-catolici-din-alicante/",
        "region": "Spania"
    },
    {
        "title": "„Relațiile speciale dintre Casele Regale ale României și Spaniei”",
        "content": "Ambasada României în Regatul Spaniei a organizat, în colaborare cu Academia Diplomatică a Regatului Spaniei, conferința „Relațiile speciale dintre Casele Regale ale României și Spaniei”. Evenimentul s-a desfășurat în cadrul Real Casino din Madrid, marți, 1 iunie 2021.\n\n\nCu această ocazie, ambasadorul rămân Gabriela Dancău a prezentat și lansarea poștalului aniversar realizat în colaborare cu Romfilatelia pentru a marca cei 140 de ani de relații diplomatice româno-spaniole, care cuprinde portretele regilor Carol I al României și Alfonso al XII-lea al Spaniei, regi care au domnit în cele două țări la momentul stabilirii relațiilor diplomatice.\n\n\nAmadeo-Martín Rey y Cabieses, doctor în istorie la Real Academia Matritense de Heráldica y Genealogía, a efectuat o prezentare foarte captivantă a legăturilor speciale dintre Casele Regale ale României și Spaniei, iar Zorann Petrovici, doctor în istorie la Universitatea Complutense din Madrid, a prezentat expoziția cu documente diplomatice elaborată de Arhivele Diplomatice ale MAE român cu ocazia aniversării celor 140 de ani de relații diplomatice. Cu prilejul conferinței a fost transmis un mesaj video al Majestății Sale Margareta, Custodele Coroanei române.\n\n\nLa eveniment au participat, în calitate de invitați de onoare, Bogdan Gheorghiu, ministrul culturii, Viorel Badea, președintele Comisiei pentru Cultură și Media din Senatul României, omologul acestuia din Senatul spaniol, Manuel Escarda Escarda, Ionel Bogdan, președintele Consiliului Județean Maramureș, Santiago Velo de Antelo, președintele executiv al Academiei Diplomației a Regatului Spaniei, Faustino Diaz Fortuny, director general pentru afaceri internaționale în cadrul Ministerului spaniol al Culturii și Sportului, precum și alți reprezentanți ai autorităților spaniole, ambasadori acreditați în Regatul Spaniei, alături de un public spaniol și român avizat.\n\n\nInformații și foto: Ambasada României în Regatul Spaniei",
        "author": null,
        "date": "2021-06-02T09:52:38+02:00",
        "category": "Spania",
        "url": "https://occidentul-romanesc.com/relatiile-speciale-dintre-casele-regale-ale-romaniei-si-spaniei/",
        "region": "Spania"
    },
    {
        "title": "Renumitul festival Tezaur Românesc revine în Torrejón, cu mai multă forță ca niciodată",
        "content": "Românii sărbătoresc pretutindeni Ziua Națională a României!\n\n\nLa mulți ani, de Ziua României!\n\n\nLa mulți ani, români!\n\n\nDupă trei ani de absență, marele \nFestival Tezaur Românesc\n revine în \nTorrejón de Ardoz\n!\n\n\nUniunea Muncitorilor Români \ndin Alcalá de Henares, invită românii din Spania, \nduminică\n, \n4 decembrie\n 2022, începând cu ora 12:00, la \nFestivalul Tezaur Românesc\n, pentru a sărbători împreună \nZiua Națională a României\n.\n\n\nINTRAREA ESTE LIBERĂ!\n\n\nManifestarea se va desfășura în Torrejón de Ardoz, \nPolígono industrial Las Monjas\n, pe Calle Trópico, nr. 6, 28850, Madrid, începând cu ora 12:00.\n\n\nLa renumitul festival vă veți putea bucura de muzica dumneavoastră de suflet de acasă și de cele mai gustoase bucate românești: mici și cârnăciori la grătar, plăcinte și langoși, kurtos kalacs (cozonac secuiesc) și multe alte bunătăți românești!\n\n\nPe parcursul întregii zile de \n4 decembrie\n, artiști de renume din toate zonele României vă vor încânta cu prezența și prestația lor. Vor răsuna cele mai cunoscute și mai apreciate melodii populare românești interpretate de către: \nMioara Velicu\n, \nSînziana Ștefan\n, \nRobert Tîrnăveanu\n, \nOana Tomoiagă\n, \nGabriel Dumitru\n, \nAdrian Neamțu\n, \nDumitru Teleagă\n și veți viziona dansuri populare oferite de către cel mai prestigios ansamblu de dansuri populare din România, \nCindrelul Junii Sibiului\n.\n\n\nEvenimentul va fi moderat de îndrăgita prezentatoare de televiziune, \nIuliana Tudor\n!\n\n\nOrganizator:\n Uniunea Muncitorilor Români!\n\n\nSponsor principal: \nArdealul cu Fainoșag\n\n\nSponsori: \nRIA\n, \nMidcar\n, \nTabita Tour\n și \nLogistica Neluțu Moise\n\n\nColaboratori: \nCKA Grupo Dental\n, \nAgua Kangen Aragón\n, \nNelu Bârsan\n, \nCasa Domnitorul\n și \nPrimăria din Torrejón de Ardoz.\n\n\nParteneri media:\n Ziarul El Rumano\n și \nRadio Românul\n\nEveniment organizat cu sprijinul Departamentului pentru Românii de Pretutindeni sub înaltul patronaj al Ambasadei României la Madrid. Eveniment realizat cu sprijinul Consiliului Județean Sibiu.",
        "author": null,
        "date": "2022-12-02T09:02:37+02:00",
        "category": "Cultură",
        "url": "https://occidentul-romanesc.com/renumitul-festival-tezaur-romanesc-revine-in-torrejon-cu-mai-multa-forta-ca-niciodata/",
        "region": "Spania"
    },
    {
        "title": "Reprezentanții Corpului Consular acreditat la Madrid au avut o întrevedere cu primarul Madridului, José Luis Martínez-Almeida Navasqüés",
        "content": "Corpul Consular acreditat la Madrid\n și \nJosé Luis Martínez-Almeida Navasqüés\n, \nprimarul Madridului\n, au avut o întrevedere miercuri, \n19 octombrie 2022\n, un excelent prilej de consolidare și aprofundare a relațiilor instituționale cu reprezentanții autorităților locale spaniole.\n\n\nÎntrevederea, găzduită de prestigiosul pavilion \nCecilio Rodríguez\n din parcul \nRetiro\n, a fost organizată și moderată de către \ndecanul Corpului Consular Madrid\n, gerantul interimar al \nConsulatului General al României la Madrid\n, \nAnamaria Almășan\n.\n\n\n\n\nÎn discursul său, edilul Madridului a mulțumit reprezentanților oficiilor consulare pentru întregul sprijin acordat de-a lungul pandemiei cetățenilor străini rezidenți în capitala spaniolă și, în general, pentru soluționarea diverselor probleme curente întâmpinate de aceștia.\n\n\nPrimarul Madridului a transmis principalelor comunități de străini, inclusiv români, mulțumiri pentru contribuția avută la vitalitatea economică și socială a orașului. De asemenea, edilul a prezentat succint principalele obiective ale mandatului său, care vizează importante proiecte urbanistice și de infrastructură.\n\n\nLa rândul său, gerantul interimar al CG Madrid, \nAnamaria Almășan\n a trecut în revistă principalele provocări întâmpinate de membrii Corpului Consular în ultimii ani în contextul pandemiei și al diverselor crize care au presupus acordarea de asistență consulară. A exprimat aprecieri pentru sprijinul oferit de Primărie, entitățile afiliate și organizațiile/asociațiile locale în soluționarea rapidă a problemelor comunităților de străini.\n\n\nLa eveniment au participat membri ai \nCorpului Consular din Madrid\n provenind din toate regiunile lumii, alături de reprezentanți ai autorităților și instituțiilor locale.\n\n\nComunicat și foto: Ambasada României în Regatul Spaniei",
        "author": null,
        "date": "2022-10-20T18:19:03+02:00",
        "category": "Spania",
        "url": "https://occidentul-romanesc.com/reprezentantii-corpului-consular-acreditat-la-madrid-au-avut-o-intrevedere-cu-primarul-madridului-jose-luis-martinez-almeida-navasques/",
        "region": "Spania"
    },
    {
        "title": "Rețea criminală destructurată la Madrid: un semnal de alarmă pentru Europa",
        "content": "Destructurarea unei organizații criminale transnaționale implicate în vânzarea de mașini de lux și sustragerea de la TVA, cu pagube estimate de 17 milioane de euro doar în Spania, reprezintă un exemplu grăitor al complexității crimei organizate și al provocărilor cu care se confruntă justiția europeană.\n\n\n Ancheta condusă de Parchetul European (EPPO)\n și autoritățile din Spania și Germania aduce în prim-plan o rețea bine organizată, capabilă să opereze dincolo de granițele naționale, utilizând mijloace sofisticate pentru fraudă fiscală și spălare de bani.\n\n\nLiderul organizației, arestat în Germania, este descris drept un expert în exploatarea lacunelor legislative și logistice ale mai multor țări europene. Operând din Germania, acesta coordona ramurile rețelei care se ocupau de transport, livrare și vânzare a vehiculelor de lux către dealeri auto din regiunile Levante și Córdoba-Costa del Sol din Spania. O altă ramură era responsabilă pentru îndepărtarea oricăror urme fiscale și pentru spălarea banilor prin intermediul companiilor fictive și a „comercianților dispăruți”.\n\n\nMai mult, organizația a manipulat persoane vulnerabile, utilizându-le drept „oameni de paie” pentru companiile fantomă. Aceste victime, adesea atrase de promisiuni de locuințe și sprijin financiar, au fost împinse într-o lume a fraudei fiscale în care erau doar pioni dispensabili.\n\n\nFraudele fiscale de asemenea amploare nu sunt doar infracțiuni economice; ele subminează încrederea în instituțiile statului și în echitatea sistemului fiscal. Cele 17 milioane de euro pierdute de bugetul Spaniei ar fi putut fi investite în infrastructură, educație sau sănătate.\n\n\nÎn plus, utilizarea unor persoane vulnerabile și exploatarea lor ca instrumente în cadrul acestor scheme scoate într-un mod dramatic învățământ despre dimensiunea umană a crimei organizate. Este un apel la reflecție asupra necesarului de protecție pentru cei mai fragili membri ai societății.\n\n\nAcest caz evidențiază importanța Parchetului European, care a demonstrat că fraudele transnaționale nu pot fi combătute eficient fără o cooperare strânsă între statele membre UE. Sprijinul oferit de UDEF, Agenția Fiscală Spaniolă și autoritățile germane a fost esențial pentru destructurarea acestei rețele sofisticate.\n\n\nCu toate acestea, cazurile precum acesta ridică întrebări asupra vitezei de reacție și a lacunelor care permit dezvoltarea unor astfel de organizații. Liderul rețelei, subiect al altor 18 hotărâri judecătorești în Spania pentru trafic de droguri și fraudă fiscală, a reușit să evite justiția în mod repetat. De ce a fost nevoie de o operațiune de asemenea amploare pentru a-l aduce în fața instanței?\n\n\nPrezumția de nevinovăție se aplică tuturor celor arestați până la o hotărâre definitivă, dar amploarea dovezilor confiscate – 34 de proprietăți, 20 de vehicule de lux, bijuterii, ceasuri de lux și conturi bancare blocate – sugerează că sistemul judiciar spaniol are șanse să ofere un verdict ferm.\n\n\nEuropa trebuie să tragă învățămintele necesare din acest caz. Doar printr-o justiție transnațională eficientă, o legislație fiscală armonizată și o protecție adecvată a celor vulnerabili se poate combate acest tip de infracțiuni și se poate îmbunătăți încrederea cetățenilor în instituțiile europene.\n\n\nPrin această victorie, EPPO și partenerii săi dovedesc că nimeni nu este mai presus de lege. Este, totuși, doar un pas într-o luptă continuă împotriva crimei organizate care afectează întreaga Uniune Europeană.\n\n\nA consemnat: Mircea Fluieraș – OR\n\n\nInformații și foto: EPPO",
        "author": null,
        "date": "2025-01-07T22:17:39+02:00",
        "category": "Spania",
        "url": "https://occidentul-romanesc.com/retea-criminala-destructurata-la-madrid-un-semnal-de-alarma-pentru-europa/",
        "region": "Spania"
    },
    {
        "title": "Reţea de sclavie în Spania – Zeci de români supuşi la condiţii inumane de muncă",
        "content": "Autorităţile spaniole au desfințat o reţea de sclavie organizată de români în regiunea Sevilla, aducând la lumină un caz șocant de exploatare a muncii umane. 21 de victime, atrase sub pretextul unor locuri de muncă bine plătite, au fost descoperite în condiţii deplorabile, fiind nevoite să lucreze fără pauze şi fără condiţii minime de trai.\n\n\nReţeaua, condusă de un individ numit „Patriarhul”, a fost desfiinţată de către poliţiştii spanioli, iar 15 membri ai acesteia au fost arestaţi. Condiţiile în care erau ţinuţi sclavii erau cumplite: ameninţări cu macete, lipsă de hrană şi apă, şi muncă extenuantă la culesul fructelor sub soarele arzător al Andaluziei.\n\n\nÎntr-una din încercările de a scăpa de tortură, un bărbat a sărit pe fereastra autobuzului cu care erau transportați, iar o tânără a pierdut sarcina din cauza stresului şi epuizării provocate de condiţiile de muncă. \n„Victimele erau ţinute în condiţii dure, insalubre, dormeau pe saltele pe podea fără să aibă posibilitatea să se spele”\n, a declarat Luis Garcia, şeful Brigăzii pentru Drepturile Omului.\n\n\n„Patriarhul” şi complicii săi foloseau firmele lor pentru a semna contracte de muncă cu fermierii, iar victimele erau recrutate prin intermediul reţelelor de socializare din România, fiind atrase cu promisiuni false de angajare.\n\n\nPercheziţiile la locuinţele membrilor reţelei au dus la descoperirea unui adevărat tezaur: trei maşini scumpe, ceasuri de lux, 240 de bijuterii de aur şi aproape 40.000 de euro. Autorităţile spaniole au calificat gruparea drept o „reţea criminală, un clan condus de un lider”, şi au anunţat că membrii acesteia riscă ani grei de închisoare.\n\n\nAstfel de cazuri devin tot mai frecvente în Spania, cu sute de români eliberaţi în fiecare an din reţelele de sclavie modernă. Potrivit El Pais, Madridul estimează că 40% dintre autorii sau victimele exploatării prin muncă în Spania provin din România.\n\n\nA consemnat: Mircea Fluieraș – OR\n\n\nInformații și foto: El Pais",
        "author": null,
        "date": "2024-02-25T10:42:57+02:00",
        "category": "Spania",
        "url": "https://occidentul-romanesc.com/retea-de-sclavie-in-spania-zeci-de-romani-supusi-la-conditii-inumane-de-munca/",
        "region": "Spania"
    },
    {
        "title": "Madrid: Reuniune a ambasadorului român cu ministrul spaniol al culturii și sportului",
        "content": "Marți, 24 noiembrie a.c., \nGabriela Dancău\n, ambasadorul României în Regatul Spaniei, a avut o reuniune de lucru cu \nJosé Manuel Rodríguez Uribes\n, ministrul spaniol al culturii și sportului.\n\n\nDiscuțiile au permis o evaluare de etapă a stadiului și dinamicii cooperării în domeniul culturii, desprinzându-se satisfacția ambelor părți pentru colaborarea fructuoasă, dar și interesul reciproc pentru elaborarea unui Memorandum de Înțelegere între cele două ministere ale culturii, în perspectiva celebrării, în 2021, a 140 de ani de relații diplomatice între România și Spania, se precizează într-un comunicat al ambasadei.\n\n\nAmbasadorul român i-a prezentat ministrului spaniol inițiativele Ambasadei României pentru marcarea aniversării din 2021, în special organizarea la Madrid a unor evenimente culturale de marcă, iar acesta a asigurat-o de sprijinul autorităților și instituțiilor culturale spaniole.",
        "author": null,
        "date": "2020-11-25T11:23:19+02:00",
        "category": "Spania",
        "url": "https://occidentul-romanesc.com/reuniune-a-ambasadorului-roman-cu-ministrul-spaniol-al-culturii-si-sportului/",
        "region": "Spania"
    },
    {
        "title": "Reuniune a ambasadorului român cu secretarul general al Confederației sindicale UGT",
        "content": "La 2 martie 2021, ambasadorul României în Regatul Spaniei, Gabriela Dancău, a avut o reuniune cu Secretarul General al Confederației sindicale UGT, Pepe Álvarez, se precizează într-un comunicat.\n\n\nAmbasadorul\n Gabriela Dancău\n a mulțumit pentru cooperarea stabilită de-a lungul timpului cu confederația sindicală în scopul sprijinirii comunității românești din Spania, concretizată, printre altele, cu conceperea și publicarea pe pagina oficială a UGT de materiale de interes în limba română, furnizare de informații legislative și consiliere pentru rezolvarea de cazuri deosebite.\n\n\nAceastă colaborare va fi continuată și diversificată pe viitor prin traducerea și publicarea altor materiale informative de interes, prin publicarea pe pagina UGT a trimiterii către formularul de reclamație în limba română de pe pagina Inspecției Muncii spaniole și către Ghidul privind drepturile lucrătorilor, publicat de Inspecția Muncii în limba română, prin organizarea unor sesiuni live comune de informare pe diverse teme și realizarea, cu sprijinul ambasadei și a oficiilor consulare românești din Spania, a unor reuniuni comune de informare a lucrătorilor români.\n\n\nSecretarul General Pepe Álvarez a apreciat interesul manifestat de ambasadă pentru cooperarea cu UGT în beneficiul lucrătorilor români din Spania și a primit cu entuziasm propunerile lansate de partea română, adăugând că sesiunile de informare ar putea fi realizate inclusiv de pe platforma youtube a UGT, care difuzează emisiuni informative săptămânale. Categoriile pe care sindicatul le considera mai vulnerabile sunt lucrătorii în gospodării, pentru care, în colaborare cu ambasada, a fost elaborat și publicat și în limba română un pliant cu un rezumat al drepturilor, si lucrătorii care își desfășoară activitatea în agricultură, care, ajungând prin intermediari în Spania, deseori fără un contract de munca, pot fi victime ale exploatării.\n\n\nÎn încheierea reuniunii, a fost agreată începerea demersurilor pentru încheierea unui Protocol de colaborare între Ambasada României în Spania și UGT, pentru realizarea de activități comune și informarea membrilor comunității românești din Spania asupra drepturilor și obligațiilor avute, în vederea protejării intereselor acestora.",
        "author": null,
        "date": "2021-03-04T05:30:55+02:00",
        "category": "Spania",
        "url": "https://occidentul-romanesc.com/reuniune-a-ambasadorului-roman-cu-secretarul-general/",
        "region": "Spania"
    },
    {
        "title": "Reuniune a ambasadorului României în Regatul Spaniei, cu rectorul Universității din Santiago de Compostela",
        "content": "Ambasadorul României în Regatul Spaniei, \nGabriela Dancău\n, a avut, la 29 septembrie 2020, o reuniune fructuoasă cu rectorul \nUniversității din Santiago de Compostela\n (USC), \nAntonio López Díaz\n, pe parcursul căreia a fost subliniată colaborarea foarte bună între mediile academice din România și Spania, subliniindu-se programele de cooperare pe care această Universitate le are cu \nUniversitatea din București \nși \nUniversitatea Tehnică din Iași.\n\n\nAmbasadorul Gabriela Dancău a propus extinderea colaborării cu partea română prin studierea posibilității deschiderii unui Lectorat de limba română la USC și eventuala cooperare în sensul organizării în comun de evenimente cultural-educaționale. Rectorul USC și-a manifestat deschiderea pentru punerea în practică și dezvoltarea proiectelor propuse de ambasador.",
        "author": null,
        "date": "2020-10-23T08:15:15+02:00",
        "category": "Spania",
        "url": "https://occidentul-romanesc.com/reuniune-a-ambasadorului-romaniei-in-regatul-spaniei-cu-rectorul-universitatii-din-santiago-de-compostela/",
        "region": "Spania"
    },
    {
        "title": "Reuniuni pe tema combaterii traficului de persoane în Spania",
        "content": "Anamaria Almășan\n (gerant interimar) și \nIonuț Florin Urs\n (consul), reprezentanți ai \nConsulatului General al României la Madrid\n, au participat la o reuniune cu reprezentanții asociației \nAPRAMP\n, organizație spaniolă creată în 1984, dedicată să sprijine persoanele care suferă exploatare sexuală, prostituție forțată și trafic, cu ocazia vizitei realizate la centrul de formare al instituției spaniole.\n\n\nTemele principale abordate de către reprezentanții Consulatului General al României la Madrid au fost: acordarea de asistență consulară de specialitate, sprijinirea informării victimelor traficului de persoane privind drepturile pe care acestea le dețin și aprofundarea colaborării instituționale.\n\n\nDe asemenea, \nAnamaria Almășan\n și \nIonuț Florin Urs\n au participat la reuniunea cu reprezentanți ai \nPoliției Naționale\n, \nGărzii Civile\n și \nAPRAMP\n pe tema combaterii traficului de persoane în scopul exploatării sexuale și acordarea asistenței consulare de specialitate.\n\n\n\n\nAmbasada României în Regatul Spaniei\n reamintește celor care sunt victime a traficului de persoane și se află pe teritoriul Spaniei, să contacteze \nPoliția Națională Spaniolă\n la numărul de telefon: \n900 10 50 90\n sau pe e-mail, la adresa \ntrata@policia.es\n\n\nDe asemenea, se poate solicita asistență sanitară, juridică și psihologică contactând \nAsociația APRAMP\n (\nhttps://apramp.org/\n) \nla telefonul de urgență disponibil 24/7: \n609 58 94 79\n.\n\n\nFoto: Ambasada României în Regatul Spaniei",
        "author": null,
        "date": "2022-06-15T21:37:51+02:00",
        "category": "Spania",
        "url": "https://occidentul-romanesc.com/reuniuni-pe-tema-combaterii-traficului-de-persoane-in-spania/",
        "region": "Spania"
    },
    {
        "title": "Reus, perla culturală și gastronomică de pe Costa Daurada",
        "content": "Reus, perla culturală și gastronomică de pe Costa Daurada\n\n\nDe la Gaudí la Fortuny, o incursiune în istorie și artă\n\nSituat între mare și munte, Reus este una dintre surprizele culturale și gastronomice ale Costa Daurada. În secolul al XVIII-lea, a fascinat întreaga lume, concurând cu Parisul și Londra în ceea ce privește vânzarea internațională de lichioruri. Din acele vremuri, a rămas o moștenire uimitoare de arhitectură modernistă și o cultură a vermutului ca în puține alte locuri din țară. Orașul care a văzut primii pași ai lui Antoni Gaudí și primele culori ale lui Marià Fortuny este astăzi o destinație atractivă în care poți să te bucuri de o evadare la sfârșit de săptămână.\n\n\nCentrul vechi al Reus-ului este un univers urban în jurul mai multor piețe emblematice, perfect pentru o plimbare liniștită. Doar astfel călătorul poate descoperi cu succes latura cea mai intimă a orașului. Fiecare poate avea propria sa piață preferată. În primul rând, există Piața Prim, cu prezența remarcabilă a Teatrului Fortuny; continuând pe strada comercială Monterols (aici venea Joan Miró să-și facă costumele la croitoria Queralt), se ajunge în Piața Mercadal, adevăratul epicentru al Reus-ului. Are farmecul său și Piața Peixateries Velles, rectangulară, care, așa cum indică și numele său, a fost cândva locul pieței de pește. În cele din urmă, pentru a încheia această enumerare de piețe, merită menționată Piața Patacada, unde a fost amenajat un adăpost în timpul Războiului Civil, care poate fi vizitat și astăzi pentru a nu uita acele vremuri funeste.\n\n\nReus are în Prioralul Sant Pere unul dintre simbolurile sale. Biserica Sant Pere se află în centrul istoric, înconjurată de clădirile din jur. De fapt, pentru a privi clopotnița cu o perspectivă adecvată, cel mai bine este să o faci trecând prin arcurile care dau în Piața Peixateries Velles. Construită pe baza bisericii romane Santa Maria, a fost proiectată de Benet Otger de Lió, evidențiindu-se interiorul gotic și frumoasa clopotniță înaltă de 63 de metri și șapte etaje, care se ridică grațioasă deasupra tuturor acoperișurilor din centrul orașului.\n\n\nPlimbându-te prin centrul Reus-ului, vei găsi o sculptură de bronz a unui copil care se joacă pe o bancă. Toată lumea îl numește „el nen”, dar în realitate este Antoni Gaudí în copilărie. A fost aproape, în casa familiei de pe strada Sant Vicenç, unde a crescut. În atelierul familial al tatălui său, care era fierar de meserie, a experimentat pentru prima dată volumul obiectelor. Dacă Gaudí și-a definit opera ca o întoarcere la origine (adică la natură), se poate spune că Reus a fost originea sa ca arhitect.\n\n\n\n\nGaudí Centre situat în populara Plaza del Mercadal, este un spațiu de 1.200 de metri pătrați cu materiale audiovizuale și machete care permit o imersiune totală în universul particular al celui mai cosmic dintre arhitecții catalani. Poate va fi surprinzător să găsiți printre obiectele expuse schițele celebrului zgârie-nori pe care Gaudí l-a proiectat pentru orașul New York.\n\n\nDar modernismul înseamnă mult mai mult decât Gaudí. Și ca dovadă, o plimbare pe străzile Reus-ului pentru a descoperi o remarcabilă moștenire arhitecturală care include până la 80 de clădiri clasificate. Nu departe de Gaudí Centre, Casa Navàs ocupă un colț al aceleiași piețe. Lucrarea lui Lluís Domènech i Montaner, fațada sa sculptată este considerată unul dintre cele mai bune exemple ale modernismului european.\n\n\nCronicele vremii povestesc că, clădirea a scăpat ca prin minune de bombardamente în timpul Războiului Civil. Clădirea a fost construită ca locuință familială și în subsol se afla magazinul textil. A fost în mod special proiecția economică puternică a Reus-ului care a contribuit la dezvoltarea modernismului în oraș. De același arhitect sunt și Casa Gasull și Casa Rull, de pe strada Sant Joan, atât de apropiate și totuși atât de diferite.\n\n\nAceastă rută modernistă nu ar fi completă fără o vizită la Institutul Pere Mata, o minunăție modernistă care prefigurează caracteristicile ulterioare ale Spitalului Sant Pau din Barcelona. Merită să te deplasezi în afara Reus-ului pentru a vedea această bijuterie arhitectonică, chiar și doar pentru pavilionul ei. Bogăția sa ornamentală reprezintă fără îndoială cea mai mare valoare artistică a întregului complex spitalicesc.\n\n\nÎn secolul al XVIII-lea, Reus a concurat cu Parisul și Londra în ceea ce privește cotațiile internaționale ale băuturilor alcoolice și distilate. De aici, orașul a devenit poarta de intrare a vermutului în Spania. În oraș existau peste 30 de producători care fabricau până la o sută de mărci diferite. Astăzi mai există unele dintre acele mărci: Vermuts Rofes, Yzaguirre, Iris de Muller și Miró. Cel mai bun loc pentru a te familiariza cu această băutură, o macerare de vin cu alcool și ierburi aromatice, este Muzeul Vermutului, un restaurant-muzeu care într-un timp scurt a devenit o destinație obligatorie în Reus.\n\n\nCasa Nàvas\n\nAntoni Gaudí și Lluís Domènech i Montaner au fost două mari genii ai modernismului catalan uniți într-un fel de același oraș: Reus. Gaudí s-a născut aici, locul unde se găsește singurul centru de interpretare dedicat figurii sale, iar Domènech i Montaner datorită celei mai luxoase și remarcabile opere a sa: Casa Nàvas, o bijuterie care a rămas intactă de la inaugurarea sa în 1908.\n\n\nIstoria orașului menționează că e existat un cuplu bogat de comercianți de textile care își dorea să aibă cea mai frumoasă și luxoasă casă din întreaga Catalonia. El se numea Joaquím Navàs, iar ea Pepa Blasco. Cu un cec în alb, au comandat lui Lluís Domènech i Montaner, unul dintre marii maeștri ai modernismului din acea perioadă, să construiască o clădire pe una dintre colțurile pieței Mercadal din Reus, un oraș în plină efervescență. Construită între 1901 și 1908, Casa Navàs are particularitatea de a fi ajuns până în zilele noastre în starea în care a fost inaugurată, fiind una dintre cele mai prețioase bijuterii moderniste din întreaga Europă.\n\n\nGuvernanta Eulalia ne primește în holul mare al casei, lângă scările care duc într-o lume fantastică de vitralii și mozaicuri care înfățișează fântâni, frunze și ceruri cu porumbei, reprezentând o grădină interioară înfloritoare cu două niveluri. Vorbitoare și prietenoasă, servitoarea doamnei Pepa povestește că întreaga clădire a fost proiectată cu ideea de a permite cât mai multă lumină naturală să intre. „Suntem în cea mai vitraliată casă particulară din Europa, cu peste 200 de metri pătrați”, spune Eulalia, din spatele cărei haine de epocă se ascunde Pilar Rubio, ghidul pentru vizitele teatralizate destinate familiilor.\n\n\n„Aici sunt reflectate lucrările celor mai buni artizani de la începutul secolului XX, toate artele aplicate ale acelei perioade în splendoarea lor maximă”, spune catalana arătând marmura din Valencia a balustradei, trandafirii sculptați în piatra naturală de la Vinaixa (Lleida), mozaicurile romane de marmură care împodobesc podeaua sau delicatele desene esgrafiate de pe tavan. Privirea se pierde încercând să asimileze atât de multă frumusețe. Domènech i Montaner a avut ajutorul lui Gaspar Omar, decoratorul care a proiectat casa. „Este considerat cel mai bun decorator din toate timpurile, nu doar al modernismului. Toate ornamentele pe care le găsim în interior sunt făcute manual, unul câte unul”, subliniază ghidul care, în timpul acestei vizite, se metamorfozează într-o servitoare devotată familiei Navàs, povestind povești și anecdote ca și cum ar trăi cu adevărat în secolul XX.\n\n\nA consemnat: \nKasandra Kalmann Năsăudean\n\n\nImagini: Manu M.",
        "author": null,
        "date": "2023-07-08T18:48:21+02:00",
        "category": "Articole",
        "url": "https://occidentul-romanesc.com/reus-perla-culturala-si-gastronomica-de-pe-costa-daurada/",
        "region": "Spania"
    },
    {
        "title": "Reyes Maroto: „Spaniolii își pot planifica vacanțele”",
        "content": "Totul indică faptul că 9 mai este data stabilită pentru reluarea turismului național în Spania, datorită sfârșitului stării de alarmă și, prin urmare, a restricțiilor de mobilitate dintre comunitățile autonome și provincii. Cu toate acestea, rămâne teama că orice variație a evoluției pandemiei va trunchia calendarul menționat. Având în vedere acest lucru, ministrul industriei, comerțului și turismului, Reyes Maroto, a dorit să lanseze un mesaj de liniște, relatează RTVE.\n\n\nÎntr-un interviu acordat programului „Al Rojo Vivo” de la Sexta, aceasta a declarat că „spaniolii își pot planifica acum călătoriile” și că în timpul verii vor putea călători normal în țară. De fapt, ministrul a anunțat că „există deja familii care își planifică călătoriile” și că „rezervările” în Insulele Baleare și Canare au crescut.\n\n\nReyes Maroto susține că vaccinarea va fi cheia pentru a avea un sezon estival bun care să permită atingerea obiectivului menționat anterior. Maroto a anunțat, de asemenea, că și călătoriile Imserso „vor fi operaționale” în octombrie. Aceasta a anticipat că vor termina specificațiile pentru a începe licitația pentru atribuirea acestora. „Vârstnicii sunt practic toți vaccinați și, prin urmare, se pot gândi la destinația în care doresc să călătorească. Este un mod de a ne răsplăti bătrânii ”, a explicat Maroto.\n\n\nSectorul turistic nu este atât de optimist\n\n\nPreviziunile ministrului au primit rapid răspuns din partea sectorului turismului, care nu este atât de optimist. Angajatorii din Insulele Baleare și din Insulele Canare au negat în presa locală că au înregistrat creșterea rezervelor pe care le citează Maroto; de fapt, ei susțin că nu există „mișcare”. Asociația turistică a Comunității Valenciene, Hosbec consideră vara pierdută și afirmă că „recuperarea este deja întârziată iremediabil în toamnă din cauza întârzierii procesului de vaccinare”.\n\n\nExistă, de asemenea, multe voci critice despre data pentru programul de călătorie Imserso. În martie anul trecut, Carlos Garrido, președintele Confederației Spaniole a Agențiilor de Turism (CEAV), a recunoscut că există voință politică de a le relua, dar există îngrijorare cu privire la termenele limită.\n\n\nA consemnat: Mircea Fluierañ\n\n\nFoto: RTVE",
        "author": null,
        "date": "2021-04-28T18:09:29+02:00",
        "category": "Spania",
        "url": "https://occidentul-romanesc.com/reyes-maroto-spaniolii-isi-pot-planifica-vacantele/",
        "region": "Spania"
    },
    {
        "title": "Riscurile creditelor rapide în Spania",
        "content": "„\nBanii tăi online când doreşti, fără garant”, „Împrumut pe loc: simplu şi rapid, în 15 minute ai banii”, „Primul împrumut fără dobânzi”\n, sunt câteva exemple de reclame pe care cu toţii le-am întâlnit pe internet, mai ales în reţelele de socializare. Aceste reclame sunt oferite de către societăţi care se ocupă de credite rapide pentru nevoi personale. Scopul acestor societăţi, în general non-bancare, este de a convinge persoana aflată în necesitate, să semneze un contract prin care, în schimbul unei mici sume de bani împrumutată pe o perioadă scurtă de timp, să achite o dobândă foarte ridicată.\n\n\nÎn acest articol vă voi prezenta principalele riscuri la încheierea unui contract de împrumut rapid de nevoi personale cu o societate non-bancară în Spania, la ce clauze contractuale trebuie să acordăm o atenţie deosebită şi ce putem face în cazul în care nu putem achita sumele împrumutate.\n\n\nCare sunt principalele diferenţe între împrumuturile bancare şi non-bancare? \nDiferenţele dintre cele două tipuri sunt importante atunci când se decide obţinerea unui împrumut – în cazul unui împrumut bancar, banca verifică veniturile persoanei care solicită împrumutul şi studiază posibilitatea economică a acesteia de a returna suma solicitată. În schimb, societăţile non-bancare acordă împrumuturi rapide, oferind informaţia instantaneu, fără a solicita dovada veniturilor şi fără a solicita garant, deci fără a analiza posibilitatea solicitantului de a înapoia suma împrumutată. Având informaţia instantaneu – suma împrumutată, perioada şi rata lunară – puţini se opresc să analizeze condiţiile contractuale. Ceea ce se oferă mai ales de către societăţile non-bancare este împrumutul non-reflexiv (fără a citi, a gândi şi fără a analiza bine consecinţele).\n\n\nDeşi pare o soluţie simplă, fără fluturaşi de salariu şi fără aprobări complicate, unde doar prin completarea unui simplu formular se obţine suma solicitată, este clar că în spatele acestor facilităţi se ascunde o dobândă cu mult mai mare decât la entităţile convenţionale, care solicită documentele necesare şi verifică situaţia economică a împrumutatului. Pe cale de consecinţă, înainte de a lua decizia de a solicita împrumutul la o societate non-bancară, trebuie să aveţi în vedere mai ales dobânzile pe care le veţi achita şi să vă întrebaţi dacă această decizie vă va rezolva întradevăr problema economică prin care treceţi sau tot ce veţi obţine va fi o îndatorare şi mai mare.\n\n\nÎn schimbul rapidităţii şi condiţiilor aproape inexistente se achită dobânzi exorbitante, ajungând şi la 40% TAE (Taxa Anuală Echivalentă), în condiţiile în care o bancă oferă credite pentru nevoi personale cu o dobândă de 3-10% TAE, depizând de suma împrumutată.\n\n\nCare sunt principalele riscuri la solicitarea unui credit rapid de nevoi personale? \nÎn primul rând, lipsa de informaţii. Avantajele apar cu majuscule, fotografii amabile, pagini web intuitive cu informaţii pe loc, astfel că nu ne axăm atenţia pe ceea ce contează, şi anume, dobânzile şi condiţiile de împrumut. Sunt campanii de marketing bazate pe studii de piaţă foarte complexe şi care în general nu dau greş.\n\n\nÎn al doilea rând, costul unui astfel de credit. Societăţile non-bancare oferă împrumuturi rapide fără a analiza situaţia economică a consumatorului, astfel că dobânzile unui astfel de împrumut vor fi considerabil mai mari în comparaţie cu o societate care va analiza situaţia economică a debitorului, tocmai pentru a acoperi pierderile suferite cu debitorii care nu vor reuşi să achite împrumutul. Iar în cazul în care rata nu se va achita la data scadentă, vom observa că dobânzile se vor multiplica.\n\n\nÎn al treilea rând, trebuie să avem în vedere pericolul rapidităţii. Obiectivul acestor societăţi este de a oferi cât mai multe împrumuturi în cel mai scurt timp, astfel că vor invada spaţiul virtual cu fraze precum \n,,în 15 minute ai banii´´\n, \n,,te sunăm acum´´ \nsau \n,,solicită acum´´. \nAceste fraze fac parte tot dintr-o strategie de marketing care incită la a încheia contractul imediat, fără ca, consumatorul să cunoască condiţiile contractuale care îl vor afecta.\n\n\nÎn al patrulea rând, trebuie să avem în vedere clauzele considerate abuzive pe care un astfel de contract le poate include, cum ar fi dobânzile excesive în cazul întârzierii plăţii, renunţarea la anumite drepturi cum ar fi renunţarea la notificarea cesiunii creditului, etc. Şi nu în ultimul rând, atenţie cui solicitaţi împrumutul. Internetul este o altă lume şi există persoane care din nefericire nu domină instrumentele tehnologice.\n\n\nUn caz nefericit care a ajuns la biroul nostru a fost cel al unui client care a dorit să obţină un astfel de împrumut pentru nevoi personale  de la o bancă online şi prin metode bine puse la punct (cu documente false) a fost înşelat să achite o sumă de bani pentru comision de deschidere cont şi o asigurare obligatorie, desigur cu promisiunea constantă că dacă achită i se va vira imediat în cont suma solicitată. Odată achitate sumele solicitate, s-au solicitat în continuare alte sume, în final împrumutul nefiind acordat. Avocatul biroului nostru a însoţit clientul la secţia de poliţie pentru a depune plângere pentru infracţiunea de înşelăciune, în cauză efectuându-se investigaţiile necesare. Acestea fiind spuse, trebuie avut în vedere că putem da peste mafii bine organizate în acest domeniu, iar recuperarea sumelor achitate poate fi dificilă.\n\n\nCe drepturi are consumatorul la semnarea unui contract de împrumut rapid? \nConsumatorul trebuie să cunoască înaintea semnării contractului tipul de credit, suma pe care o va împrumuta, condiţiile în care poate dispune de împrumut şi suma totală de achitat. De asemenea, trebuie să cunoască durata împrumutului, dobânda aferentă, orice alte cheltuieli pe care le-ar putea avea, cum ar fi comisionul de deschidere a contului, de întreţinere a contului sau cheltuieli notariale, serviciile accesorii cum ar fi o poliţă de asigurare a împrumutului, dobânzile de întârziere şi consecinţele în caz de neachitare a împrumutului.\n\n\nContractul trebuie încheiat întotdeauna în scris, pe suport hârtie sau pe alt suport rezistent în timp cum ar fi e-mail/fax şi trebuie să includă toate elementele menţionate anterior.\n\n\nCe se întâmplă în cazul în care nu putem achita împrumutul? \nEste posibil ca în cazul neachitării împrumutului să fiţi contactat de către o altă firmă (aşa numitele firme de recuperări), care vă va solicita achitarea imediată a sumei datorate. Cesiunea împrumutului, adică cedarea dreptului de a vă reclama datoria pe care o aveţi cu societatea iniţială către o altă societate este legală atâta timp cât sunteţi notificat de această schimbare. Consumatorul va avea în continuare aceleaşi drepturi pe care le avea şi cu societatea iniţială.\n\n\nDe asemenea, societatea vă poate înscrie în fişierul rău-platnicilor în cazul în care nu achitaţi datoriile (cum ar fi \nASNEF-EQUIFAX\n, \nEXPERIAN / BADEXCUG, INFODEUDA, CIREX, INFORMA D&B\n) şi puteţi ieşi din lista acestor fişiere odată cu achitarea datoriilor, în cazul introducerii în aceste fişiere a datelor dvs. fără a fi respectate prevederile legale sau în cazul unei sentinţe care vă exonerează de plata datoriei.\n\n\nÎn cazul în care societatea vă dă în judecată, este important să păstraţi toate documentele legate de împrumut, cum ar fi contractul, publicitatea care v-a determinat să încheiaţi contractul, plăţile efectuate şi puteţi să apelaţi cu încredere la biroul nostru în cazul în care consideraţi că aţi fost înşelaţi.\n\n\nAutor: Avocat Ioana Bratuleanu (Madrid) – Colaborator voluntar la Occidentul Românesc\n\nAvocat ICAM specializat în Drept internațional\n\nTelefon 642.308.360\n\nE-mail: \nsecretaria@brilawabogados.es",
        "author": null,
        "date": "2022-08-25T11:17:09+02:00",
        "category": "Articole",
        "url": "https://occidentul-romanesc.com/riscurile-creditelor-rapide-in-spania/",
        "region": "Spania"
    },
    {
        "title": "Româncă anchetată pentru înșelăciune în Spania",
        "content": "O tânără din România este anchetată pentru înșelăciune în Spania, după ce a păcălit un bătrân de 93 de ani să-și schimbe testamentul în favoarea ei și să-i dea aproximativ 200.000 de euro, bani pe care îi avea într-un cont bancar. Femeia l-a convins să o facă beneficiara testamentului după ce i-a zis că a lăsat-o însărcinată, potrivit \nEl Comercio\n.\n\n\nTânăra româncă anchetată l-a întâlnit pe bătrân într-un parc din Gijón și încetul cu încetul i-a câștigat încrederea, după care a început să meargă frecvent la el acasă. A fost reținută de agenții Poliției Naționale când era pe punctul de a retrage o sumă mare de bani din contul nonagenarului, scrie digi24.\n\n\nPlângerea depusă la instanță a fost făcută de o nepoată a bătrânului, după ce aceasta a constatat că din contul bancar au fost retrase sume importante. Ulterior s-a aflat că românca l-a convins să o facă, prin testament, moștenitoarea casei.\n\n\nPotrivit sursei citate, românca este cercetată și pentru furt, după ce familia a constatat că din casa bătrânului au dispărut mai multe bijuterii și bani. Românca ar fi fost cercetată în trecut și pentru alte fapte similare.\n\n\nFoto: EFE",
        "author": null,
        "date": "2021-02-19T11:03:54+02:00",
        "category": "Spania",
        "url": "https://occidentul-romanesc.com/romanca-anchetata-pentru-inselaciune-in-spania/",
        "region": "Spania"
    },
    {
        "title": "„România – o perspectivă strategică”",
        "content": "Joi, 24 februarie, Ambasada României în Regatul Spaniei (prin Biroul de Promovare Comercial-Economică) și Consulatul General al României la Sevilla au organizat la Mérida, în colaborare cu Extremadura Avante, un eveniment informativ \n„România – o perspectivă strategică”\n, având ca obiectiv promovarea economiei României și a oportunităților bilaterale de afaceri și investiții, se precizează într-un comunicat.\n\n\nÎn mesajul său, Consulul General al României la Sevilla, \nBogdan Stănescu \na detaliat următoarele teme de interes la nivel economic:\n\n\n\n\nparteneriatul strategic dintre România și Spania și rolul său de catalizator în dezvoltarea relațiilor economice bilaterale;\n\n\ndinamica impresionantă a investițiilor spaniole în România și a schimburilor comerciale bilaterale în ultimii 10 ani;\n\n\noportunitățile oferite de România prin prisma fondurilor europene alocate pentru perioada 2021-2027, remarcând, totodată buna integrare în Spania a comunității românești în general, și a oamenilor de afaceri români, în special.\n\n\n\n\nPrezentarea tehnică realizată de reprezentantul Biroului de Promovare Comercial-Economică al Ambasadei, \nIulia Schnecker\n s-a axat pe evoluția economiei românești și perspectivele de creștere post-criză, avantajele României ca destinație pentru investițiile străine, dinamica relațiilor comerciale între România și Spania și oportunitățile de cooperare bilaterală în energie, sectorul agroalimentar și IT.\n\n\nRelația bilaterală specială și potențialul deosebit de dezvoltare au fost remarcate de către \nMiguel Bernal\n – Director General al Extremadura Avante și \nRosa Balas\n – Director General pentru Acțiune Externă al guvernului regional din Extremadura. În urma acestui eveniment, partea spaniolă va propune mediului de afaceri local, organizarea, în 2022, a unei misiuni comerciale în România.\n\n\nFoto: Ambasada României în Regatul Spaniei",
        "author": null,
        "date": "2022-02-25T15:23:23+02:00",
        "category": "Spania",
        "url": "https://occidentul-romanesc.com/romania-o-perspectiva-strategica/",
        "region": "Spania"
    },
    {
        "title": "România participă la Târgul internațional de afaceri și investiții IMEX Madrid, în perioada 19-20 aprilie 2022",
        "content": "Ambasada României în Regatul Spaniei\n continuă demersurile de promovare a potențialului economic al țării noastre pe plan local, cu prilejul participării la cea de-a 20-a ediție a \nTârgului internațional de afaceri și investiții pentru IMM-uri – IMEX Madrid.\n\n\nÎn acest context, reprezentanții Biroului de Promovare Comercială şi Economică din cadrul Ambasadei României în Regatul Spaniei vor participa la\n IMEX Madrid\n pentru întâlniri individuale, în zilele de 19 și 20 aprilie 2022, cu reprezentanți ai companiilor spaniole interesate de inițierea unor cooperări pe plan economic în România.\n\n\nEvenimentul se va desfășura la Palatul Cibeles (sediul Primăriei orașului Madrid) și are ca principal obiectiv, sprijinirea firmelor spaniole care doresc să-și dezvolte prezența pe piețele externe.\n\n\nAntreprenorii interesați de identificarea unor noi oportunități de afaceri sau investiții pe piaţa românească, se pot înscrie pe site-ul Feria IMEX Madrid-2022 – Semana de la Internacionalización 2022: \nhttps://imex.impulsoexterior.net",
        "author": null,
        "date": "2022-04-04T19:48:06+02:00",
        "category": "Informații",
        "url": "https://occidentul-romanesc.com/romania-participa-la-targul-international-de-afaceri-si-investitii-imex-madrid-in-perioada-19-20-aprilie-2022/",
        "region": "Spania"
    },
    {
        "title": "România participă la Târgul internațional de afaceri și investiții pentru IMM-uri – IMEX de la Madrid",
        "content": "În contextul promovării României pe plan economic, Ambasada României în Regatul Spaniei continuă seria participărilor la Târgul internațional de afaceri și investiții pentru IMM-uri – IMEX, care se va desfășura în perioada\n 8 – 9 februarie 2023\n la Madrid, la Palacio de Cibeles (sediul Primăriei orașului Madrid) și are ca principal obiectiv sprijinirea firmelor spaniole care doresc să-și dezvolte prezența pe piețele externe.\n\n\nReprezentantul Biroului de Promovare Comercială şi Economică (BPCE) din cadrul Ambasadei va fi prezent la eveniment pentru întâlniri individuale cu companii spaniole interesate de inițierea unor cooperări pe plan economic cu România.\n\n\nAntreprenorii interesați de identificarea unor noi oportunități de afaceri sau investiții pe piaţa românească se pot înscrie pe site-ul: \nhttps://imexmadrid.com/paises/\n\n\nComunicat și foto: Ambasada României în Spania",
        "author": null,
        "date": "2023-02-04T13:22:27+02:00",
        "category": "Informații",
        "url": "https://occidentul-romanesc.com/romania-participa-la-targul-international-de-afaceri/",
        "region": "Spania"
    },
    {
        "title": "România prezentă la Bazarul Diplomatic al Solidarității de la Madrid",
        "content": "Sâmbătă, 18 martie 2023, la \nHotelul Intercontinental \ndin Madrid s-a desfășurat \nBazarul Diplomatic al Solidarității\n, o acțiune filantropică organizată anual de către \nAsociación  Internacional de Diplomáticos en España (AIDE)\n, organizație a cărei președintă de onoare este \nMajestatea Sa Regina Sofía\n.\n\n\nBazarul Diplomatic al Solidarității\n revine după o pauză de cinci ani, organizarea acestuia bazându-se exclusiv pe munca voluntarilor, pe sprijinul constant și generos al companiilor spaniole și internaționale.\n\n\nEvenimentul reunește un număr important de ambasade care doresc să-și promoveze cultura, gastronomia și meșteșugurile cu un scop unic: solidaritatea cu cei defavorizați, bolnavi și persoanele aflate în situații dificile.\n\n\nPrintr-un efort comun, \nAmbasada României la Madrid\n a amenajat standul României, care s-a bucurat de numeroși vizitatori curioși să afle detalii privind cultura și tradițiile \nRomâniei\n, precum și să deguste produse delicioase din gastronomia națională,  se precizează într-un comunicat.\n\n\n\n\nRegina Sofía\n a vizitat și standul țării noastre unde a fost întâmpinată de către ambasadorul \nGeorge Bologan\n și de membrii din comunitate.\n\n\nAmbasada României la Madrid mulțumește și pe această cale membrilor comunității care au răspuns prompt la apelul de a promova împreună țara noastră pe plan local și în mod special,  \nRestaurantului „Acasă”\n, doamnelor \nElena Ninerică\n și \nRoxana Irimia\n, \nAsociației Salva\n, precum și voluntarilor care au participat la parada de costume populare românești.\n\n\nOrganizația Asociación Internacional de Diplomáticos en España (AIDE)\n a fost creată în 1984 de un grup de diplomați și soții lor și are o lungă istorie de angajament față de organizațiile caritabile din Spania. Sub președinția de onoare a Majestății Sale Regina Sofía, asociația a organizat 23 de bazaruri caritabile diplomatice și 15 cine de gală.",
        "author": null,
        "date": "2023-03-20T14:37:08+02:00",
        "category": "Informații",
        "url": "https://occidentul-romanesc.com/romania-prezenta-la-bazarul-diplomatic-al-solidaritatii-de-la-madrid/",
        "region": "Spania"
    },
    {
        "title": "România, prezentă la IBTM World Barcelona cu noi destinații turistice pentru industria evenimentelor",
        "content": "În perioada \n29 noiembrie – 1 decembrie 2022\n, România a participat cu un stand național la târgul internațional de turism IBTM World, desfășurat la Barcelona. IBTM World este cel mai important eveniment la nivel global în domeniul turismului generat de industria evenimentelor, conferințelor, seminariilor, întrunirilor de afaceri etc. Are loc anual la Barcelona și are drept scop să impulsioneze această uriașă industrie a organizării de evenimente să livreze experiențe unice, de excepție, pentru clienții săi.\n\n\nPrezența României la acest târg este constantă de mai mulți ani încoace, iar anul acesta la standul românesc s-a aflat o delegație condusă de doamna secretar de stat \nTudorița Lungu\n (Ministerul Antreprenoriatului și Turismului), din care au făcut parte și directorul general \nGeorge Boruna\n, din cadrul Ministerului Antreprenoriatului și Turismului din România, consilierul economic \nBogdan Bădescu\n de la \nAmbasada României în Regatul Spaniei\n și alți înalți oficiali români. \nOccidentul Românesc\n a stat de vorbă cu doamna secretar de stat Tudorița Lungu pentru a afla mai multe detalii despre oferta României prezentată la târg și impactul acestei participări asupra turismului din România.\n \n\n\nOccidentul Românesc: Ce înseamnă prezența României la IBTM World Barcelona 2022, din punct de vedere al modului de prezentare?\n\n\nTudorița Lungu: \nStandul României de la IBTM World Barcelona are o dimensiune de 50 m², iar conceptul de participare atât pentru acest târg, cât și pentru toate manifestările expoziționale la care am fost prezenți în toamna acestui an, este „Feel Alive”. În acest sens, au fost alese imagini reprezentative, care să exprime acest sentiment. Totodată, menționez că decorul se axează preponderent pe culoarea verde, în armonie cu brandul turistic național \n„Explorați Grădina Carpaților”.\n\n\n\n\nOccidentul Românesc: Ce agenții sau instituții participă la standul României din acest an? \n\n\nTudorița Lungu: \nAlături de noi sunt prezente șase asociații de profil, care reprezintă peste 400 de membri cu activitate în turism. Este vorba despre \nAsociația Națională a Agențiilor de Turism\n, \nAsociația de Ecoturism din România\n, \nAsociația Incoming România\n, \nAsociația pentru Promovarea și Dezvoltarea Turismului Prahova\n și \nAsociația pentru Promovarea Timișoarei\n. Nu în ultimul rând, menționez că pavilionul național se bucură și de participarea a două Consilii Județene, respectiv\n Maramureș\n și \nConstanța\n.\n\n\nOccidentul Românesc: Ce destinații specifice din România sunt promovate? Sau ce experiențe distincte, care ar putea poziționa România în fața altor țări, sunt promovate? \n\n\nTudorița Lungu: \nDe această dată, în perspectiva înființării și operaționalizării Organizațiilor de Management al Destinației în România, am ales să promovăm regiunile istorice ale țării noastre și oferta lor turistică. Mă refer la Țara Românească – „țara câmpiilor plate și a munților impunători”, Oltenia – „tradiții uimitoare și un peisaj mereu diferit”, Banat – „națiunile vorbesc limba prosperității”, Maramureș – „printre tradiții milenare și culori vibrante”, Transilvania – „țara marelui pământ de dincolo de pădure”, Bucovina – „între albastrul Voronețului și verdele crestelor”, Moldova – „o creație de natură generoasă și oameni buni la inimă” și Dobrogea – „pământul dintre ape”. Acestora li se adaugă și Bucureștiul, care merită un loc separat, fiind cel mai mare oraș și capitala țării noastre.\n\n\nOccidentul Românesc: Ce pachete turistice pentru acest tip de turism sunt promovate? \n\n\nTudorița Lungu: \nNe referim, în primul rând, la pachete de evenimente, conferințe și simpozioane, componenta turistică fiind un element suplimentar, care determină creșterea valorii acestora. Menționez că Bucureștiul este lider pe piața turismului de tip MICE din România (\nn.r.: turism MICE este turismul de evenimente sau, cum este denumit internațional, industria MICE, o abreviere pentru \nMeetings, Incentives, Conventions, Exhibitions\n). La București se află Centrul Expozițional Romexpo, desfășurat pe o suprafață de 100.000 mp, pe care sunt amplasate 11 pavilioane expoziționale și 6 săli de conferințe. Totodată, Centrul Internațional de Conferințe al Palatului Parlamentului are 8 săli de conferințe și 2 saloane de evenimente. Aici a fost găzduit, printre altele, summitul NATO din 2008, iar anul acesta și-a extins capacitatea pentru a putea fi organizată Conferința Plenipoțentiarilor Uniunii Internaționale a Telecomunicațiilor. În ceea ce privește oferta de \nincentive (n.r.: stimulente)\n, aceasta variază de la turismul montan la cel litoral, de la ecoturism la cultural, precum și balneo, cu accent pe SPA – segment față de care interesul a crescut considerabil în ultimii ani.\n\n\n\n\nOccidentul Românesc: Ce înseamnă pentru România (la nivel de vizibilitate, notorietate) participarea (de altfel constantă în ultimii ani) la acest eveniment? \n\n\nTudorița Lungu: IBTM Barcelona\n este o platformă importantă, care ne permite transmiterea unui mesaj esențial, în special pentru segmentul MICE: avem infrastructura necesară, precum și rezultate de succes, care ne recomandă! Misiunea noastră aici este să ne adresăm tuturor profesioniștilor prezenți, precum și reprezentaților marilor companii, astfel încât să facem cunoscută oferta țării noastre. Subliniez că turismul de evenimente creează oportunități valoroase pentru România și ne ajută, totodată, în conturarea unei imagini pozitive pe plan extern.\n\n\nOccidentul Românesc: Ce este diferit față de edițiile anterioare (referitor la participarea României)?\n\n\nTudorița Lungu: \nRestricțiile impuse de pandemie au determinat desfășurarea ultimelor ediții ale acestui eveniment în mediul online. Un cuvânt cheie poate fi „adaptabilitatea”, care a adus această componentă digitală, astfel încât activitățile să nu fie complet întrerupte. Însă acum, după aproape doi ani de zile, vorbim despre un moment cu totul special: organizarea IBTM World Barcelona în format fizic, așa cum se întâmpla în mod tradițional. Pot spune că avem o nouă șansă de a promova România turistică, într-o manieră care include mai multe simțiri, prin interacțiunea directă, față în față, cu profesioniștii din Spania. De altfel, această idee a stat și la baza conceptului nostru de participare – „Feel Alive”.\n\n\nOccidentul Românesc: Ce oportunități aduce acest târg pentru România? \n\n\nTudorița Lungu: \nÎn general ne dorim o participare cât mai mare a expozanților români la târgurile internaționale de turism, astfel încât aceștia să promoveze destinațiile locale în rândul publicului de interes. De altfel, acesta este și motivul pentru care ne dăm silința să creăm standuri atractive, potrivite pentru fiecare tip de eveniment. Mai mult decât atât, țin să precizez că eforturile noastre pentru promovarea destinației turistice România se axează și pe alte paliere. În primul rând, ne dorim ca în viitorul an să stabilim, în acest sens, o strategie de țară, care va include și participările externe la manifestările expoziționale de profil. Suplimentar, pentru stimularea fluxului, vom pune la dispoziția agențiilor de turism o schemă de minimis. Am credința că, prin parteneriatul bine închegat cu mediul privat, vom reuși tot ce ne-am propus.\n\n\n\n\nOccidentul Românesc: Care este impactul preconizat al participării la acest târg? \n\n\nTudorița Lungu: \nEste foarte bine cunoscut că IBTM World Barcelona se diferențiază la nivel global, fiind principalul eveniment, organizat anual, pentru industria MICE. Peste 3.000 de destinații și furnizori de calitate sunt adesea prezenți, gata să se întâlnească și să creeze o rețea cu peste 15.000 de profesioniști din industrie, din peste 100 de țări din întreaga lume. Drept urmare, prezența României aici, în Spania, are o importanță deosebită și contăm pe un impact pozitiv, care constă în creșterea segmentului de turiști străini.\n\n\nOccidentul Românesc: Cum poate ajuta prezența la acest târg faptul că anul viitor Timișoara va fi Capitala Culturală Europeană? \n\n\nTudorița Lungu: \nAșa cum am menționat, alături de noi, la IBTM World Barcelona, se află și Asociația pentru Promovarea Timișoarei. Eforturile de promovare sunt orientate chiar spre anul 2023, atunci când orașul va deține titlul de Capitală Europeană a Culturii. De altfel, această distincție are un aport considerabil în captarea atenției profesioniștilor prezenți la eveniment. Sunt sigură că în urma întâlnirilor B2B vor exista și oportunități de colaborare fructuoase! Mai mult, țin să adaug că Timișoara este, într-adevăr, o prioritate pentru România, iar noua sa calitate va genera avantaje substanțiale, mai ales în domeniile cultural, social și economic.\n\n\nOccidentul Românesc: Ar putea fi românii din diaspora încurajați, motivați de prezența României la acest târg pentru a accesa, spre exemplu, programul Start-Up Nation Diaspora ca să înceapă acasă mici afaceri conexe acestui tip specific de turism? \n\n\nTudorița Lungu: \nCategoric! După cum bine știm, consecința plecării cetățenilor români din România este că, în timp, aceștia își pierd contactul cu țara noastră. Este un fenomen care ne întristează profund. Avem, totuși, datoria de a menține contactul cu ei, de a le aminti adesea că „acasă” este în România, un loc în care vor fi bine primiți oricând și unde există oportunități, create special pentru ei. Una dintre aceste oportunități este chiar pilonul diasporei din cadrul programului Start-Up Nation. Prin prezența noastră la târgurile internaționale, într-adevăr, promovăm în primul rând destinațiile locale, însă dialogul cu membrii comunității românești care ne vizitează standul nu se oprește aici. Le expunem, de fiecare dată, toate informațiile și noutățile care îi interesează, inclusiv din domeniul antreprenoriatului, astfel încât să contribuim la diminuarea acestei îndepărtări, despre care vorbeam inițial.\n\n\nOccidentul Românesc: Cum a marcat standul României faptul că una din zilele de prezență la târg a fost chiar Ziua Națională? \n\n\nTudorița Lungu: \nDe Ziua Națională a României, la Barcelona s-a purtat ie!\n Portul popular ne face de fiecare dată mândri, așa că am hotărât, împreună cu toți co-expozanții noștri, să ne îmbrăcăm festiv cu această ocazie. În același timp, fiecare roll-up, care prezintă imagini spectaculoase din regiunile istorice ale țării, poartă și însemnul tricolor. Roll-up-urile au fost poziționate într-un loc vizibil, pe culoarul din dreptul standului nostru. Însă surpriza cea mai mare a fost că România a avut un concurs în desfășurare la IBTM World Barcelona: am oferit un premiu, care constă într-un pachet turistic. Tragerea la sorți a fost organizată chiar de 1 decembrie și tot atunci am oferit participanților \ngoodie bags\n cu materiale, dulciuri și obiecte promoționale.",
        "author": null,
        "date": "2022-12-03T09:33:12+02:00",
        "category": "Spania",
        "url": "https://occidentul-romanesc.com/romania-prezenta-la-ibtm-world-barcelona/",
        "region": "Spania"
    },
    {
        "title": "România și Spania celebrează 142 de ani de relații diplomatice",
        "content": "Pe 23 iunie se împlinesc 142 de ani de relații diplomatice între România și Spania, o dată importantă pentru ambele națiuni. Aceste legături care ne unesc au fost întărite prin apartenența țărilor noastre la structurile europene și euro-atlantice. Și trebuie să continuăm pe acest drum al consolidării spiritului european, al solidarității și al promovării valorilor democratice, mai ales în această perioadă în care UE se confruntă cu provocări importante.\n\n\nAvem o relație privilegiată, aflată într-un moment foarte dinamic, care a fost consolidată de reuniunea la nivel înalt, de anul trecut, dintre Guvernele celor două țări și care s-a încheiat cu adoptarea unei declarații comune în care se subliniază faptul că suntem prieteni și aliați.\n\n\nÎn acest an sărbătorim de asemenea 10 ani de Parteneriat Strategic, iar acest lucru este un semn în plus al trăiniciei și importanței relației dintre România și Spania, precum și al angajamentului nostru față de proiectul european. Această relație de prietenie și cooperare a favorizat progrese importante în domenii cheie precum economia, cultura și politica.\n\n\nContinuarea identificării soluțiilor și a bunelor practici este esențială pentru a îmbunătăți nivelul de trai al cetățenilor noștri, deoarece țările noastre au construit această relație extraordinară bazată în primul rând pe legăturile interumane, o contribuție specială fiind cea a comunității românești din Spania care este liantul și sufletul acestei relații care se situează în fruntea listei țărilor cu care România are un parteneriat strategic.\n\n\nVom continua să ne unim eforturile pentru a atinge noi realizări în familia europeană și euro-atlantică.\n\n\nComunicat și foto: Ambasada României în Regatul Spaniei",
        "author": null,
        "date": "2023-06-26T09:31:55+02:00",
        "category": "Spania",
        "url": "https://occidentul-romanesc.com/romania-si-spania-celebreaza-142-de-ani-de-relatii-diplomatice/",
        "region": "Spania"
    },
    {
        "title": "România va fi prezentă la FITUR 2023, care se va desfășura în perioada 18-22 ianuarie la Madrid",
        "content": "FITUR, organizat la Madrid, Spania, în perioada 18-22 ianuarie\n este cea mai importantă manifestare expozițională la nivel mondial pentru profesioniștii din domeniul turismului și cel mai prestigios târg de profil pentru piețele ibero-americane.\n\n\nÎn cadrul standului național al României, care are o suprafață de 54 m², vor fi promovate destinațiile de tip-city break, precum și turismul cultural. Manifestarea expozițională este dedicată și consumatorilor, care, în general, vin în număr de peste 250.000. La ediția din acest an vor fi prezenți aprox. 10.000 de expozanți.\n\n\n\n\nPlanul standului FITUR Madrid\n\n\n\n\nAsociațiile, organizațiile, federațiile și patronatele, prezente la FITUR – Madrid, în cadrul pavilionului național:\n\n\n\n\nAsociația Națională a Agențiilor de Turism din România;\n\n\nAsociația Incoming România;\n\n\nAsociația pentru Promovarea Timișoarei;\n\n\nAsociația Karpaten pentru o Dezvoltare Durabilă;\n\n\nAsociația Județeană de Turism Sibiu;\n\n\nAsociația Valea Zimbrilor – Vama Buzăului.\n\n\n\n\nEdiția 2023 a FITUR\n se va desfășura în cadrul centrului expozițional IFEMA din MADRID. Primele trei zile sunt dedicate exclusiv profesioniștilor din domeniu, iar în weekend târgul își deschide porțile pentru publicul larg. Aceste cinci zile vor oferi numeroase oportunități pentru a încheia contracte, a iniția proiecte și pentru a cunoaște noi destinații turistice, precizează Ambasada României în Regatul Spaniei într-un comunicat.\n\n\nStandul României (4D26) se va afla în pavilionul 4, dedicat Europei.\n\n\nTurismul este un factor important în evoluția economică, socială și culturală a țării, astfel încât România va promova principalele produse turistice: circuite culturale, turism rural, pachete de tip city break.",
        "author": null,
        "date": "2023-01-16T20:06:33+02:00",
        "category": "Expoziție",
        "url": "https://occidentul-romanesc.com/romania-va-fi-prezenta-la-fitur-2023-care-se-va-desfasura-in-perioada-18-22-ianuarie-la-madrid/",
        "region": "Spania"
    },
    {
        "title": "După trei ani de așteptare, românii din Spania au sărbătorit la renumitul Festival Tezaur Românesc din Torrejón de Ardoz",
        "content": "După \ntrei \n(3) ani de lungă așteptare, în număr de peste \n10.000 \nde participanți, românii din Spania s-au întâlnit din nou să sărbătorească la \nFestivalul Tezaur Românesc\n, eveniment dedicat \nZilei Naționale\n a \nRomâniei\n, care s-a desfășurat în \nTorrejón de Ardoz\n, Polígono industrial Las Monjas, pe Calle Trópico, nr. 6, 28850, Madrid, programat între orele \n12:00 și 22:00\n. La eveniment \nintrarea a fost liberă\n!\n\n\n\n\nCu artiști de renume din mai multe regiuni ale României, publicul prezent la eveniment s-a bucurat și a dansat pe muzica artiștilor: \nMioara Velicu\n, \nSînziana Ștefan\n, \nRobert Tîrnăveanu\n, \nOana Tomoiagă\n, \nGabriel Dumitru\n, \nAdrian Neamțu\n, \nDumitru Teleagă\n, alături de reprezentații celui mai prestigios ansamblu de dansuri populare din România – \nCindrelul Junii Sibiului\n!\n\n\nEvenimentul a fost prezentat de către \nIuliana Tudor\n, îndrăgita prezentatoare de televiziune!\n\n\n\n\nÎn cadrul manifestării s-a desfășurat un târg de produse tradiționale românești la care românii au putut degusta dintre cele mai gustoase bucate românești: mici și cârnăciori la grătar, plăcinte și langoși, kurtos kalacs (cozonac secuiesc) și multe alte bunătăți tradiționale.\n\n\nLa eveniment a luat parte și \nSilvia Macrea\n, una dintre cele mai cunoscute coregrafe din România şi manager al Ansamblului folcloric \n„Cindrelul – Junii Sibiului”\n, fiind cea mai veche formaţie de dansuri populare a României şi una dintre cele mai vechi din Europa, după cum a declarat Silvia Macrea. Domnia sa duce mai departe moștenirea lăsată de tatăl său, cel care a înființat\n „Junii Sibiului” \nîn\n 1944\n.\n\n\n\n\nDin partea autorităților române au luat cuvântul în mod special, \nambasadorul României\n în Regatul Spaniei, \nGeorge Bologan\n și secretarul de stat al \nDepartamentului pentru Românii de Pretutindeni\n, \nGheorghe – Florin Cârciu\n. Din partea autorităților spaniole, un salut special transmis publicului a venit din partea primarului orașului Torrejón de Ardoz, \nIgnacio Vázquez Casavilla\n, care a dorit să felicite publicul prezent și să transmită tuturor românilor gânduri sincere și de apreciere pentru sărbătorirea \nZilei Naționale\n a \nRomâniei\n.\n\n\n\n\nAtât organizatorul evenimentului, cât și sponsorii și colaboratorii au transmis felicitări și urări de la mulți ani românilor de pretutindeni: La mulți ani, ROMÂNIA! La mulți ani, ROMÂNI!\n\n\nRomânii prezenți la eveniment au mulțumit la final pentru organizarea acestui festival extraordinar, cu interes de a participa și la alte evenimente de acest gen, pentru alinarea dorului de casă și de cei dragi.\n\n\nUniunea Muncitorilor Români\n, în calitate de organizator al acestui festival extraordinar dedicat folclorului românesc, dorește să mulțumească tuturor celor care au contribuit la realizarea acestui eveniment.\n\n\nSponsor principal: Ardealul cu Fainoșag\n\n\nSponsori: RIA, Midcar, Tabita Tour și Logistica Neluțu Moise\n\n\nColaboratori: CKA Grupo Dental, Agua Kangen Aragón, Nelu Bârsan, Casa Domnitorul și Primăria din Torrejón de Ardoz.\n\n\nParteneri media\n: \nZiarul El Rumano\n și \nRadio Românul\n\n\n\n\nEveniment organizat cu sprijinul \nDepartamentului pentru Românii de Pretutindeni\n sub înaltul patronaj al \nAmbasadei României la Madrid\n și prin colaborarea \nConsiliului Județean Sibiu\n.\n\n\nComunicat și fotografii: TeiaMedia Alcalá de Henares",
        "author": null,
        "date": "2022-12-05T23:12:49+02:00",
        "category": "Articole",
        "url": "https://occidentul-romanesc.com/romanii-din-spania-au-sarbatorit-dupa-3-ani-la-marele-festival-tezaur-romanesc-in-torrejon/",
        "region": "Spania"
    },
    {
        "title": "Românii din Spania reprezintă o comunitate importantă și diversă",
        "content": "Situația imigranților români în Spania este o problemă complexă și sensibilă care necesită o analiză atentă și echilibrată a problemelor și provocărilor cu care se confruntă. În primul rând, trebuie să recunoaștem contribuția semnificativă pe care o aduc imigranții români economiei spaniole, prin munca lor și plata taxelor și impozitelor.\n\n\nAcești oameni sunt adesea angajați în sectoare cu nevoi acute de muncă, cum ar fi construcții, agricultură sau servicii. De multe ori, ocupă locuri de muncă care nu sunt dorite de spanioli, ceea ce înseamnă că fără ei, multe afaceri ar fi în pericol de a se închide.\n\n\nRomânii din Spania au devenit în ultimii ani un subiect de discuție tot mai frecvent în mass-media și în societatea spaniolă în general. Concetățenii noștri din Spania sunt în mare parte oameni tineri și dinamici, care își caută un trai mai bun și oportunități de muncă mai bune decât cele pe care le găsesc în România. Deși majoritatea își desfășoară activitatea în domenii precum construcții sau agricultură, există și români care lucrează în IT, sănătate, turism, inginerie și alte sectoare de servicii.\n\n\nCu toate acestea, există și provocări semnificative cu care se confruntă imigranții români în țara lui Cervantes. Unii dintre ei sunt victime ale discriminării și rasismului, fiind tratați cu dispreț și supuși unor condiții de muncă inadecvate și nesigure. Mulți dintre ei trăiesc în condiții de locuire precare și sunt expuși unor riscuri ridicate pentru sănătate.\n\n\nAșadar, trebuie acordată atenție problemelor de locuire și de integrare pentru aceste persoane în societatea spaniolă. În acest sens, este esențial ca autoritățile spaniole să colaboreze cu autoritățile române și să ofere sprijin și asistență acestor imigranți pentru a se adapta la noua lor țară.\n\n\nEste important să recunoaștem valoarea contribuției pe care imigranții români o aduc Spaniei, dar și să acordăm atenție problemelor și provocărilor cu care se confruntă. Este necesară o abordare integrată și echilibrată pentru a asigura protejarea drepturilor lor și sprijinul de care au nevoie.\n\n\nEste important de menționat faptul că majoritatea românilor din Spania sunt cetățeni europeni și că, prin urmare, se bucură de aceleași drepturi și obligații ca oricare alt cetățean al Uniunii Europene. În ciuda multor provocări, românii din Spania sunt adesea apreciați de angajatori pentru profesionalismul și dedicarea lor în muncă. De asemenea, comunitatea românească din Spania este una activă și implicată în viața socială, culturală și religioasă a țării gazdă.\n\n\nPe de altă parte, însă, este important să menționăm și problemele care afectează uneori imaginea românilor din Spania, precum infracționalitatea sau munca la negru. Este important ca aceste probleme să fie tratate cu seriozitate și să nu fie generalizate pentru întreaga comunitate.\n\n\nRomânii din Spania reprezintă o comunitate importantă și diversă, care aduce contribuții valoroase în diverse domenii ale societății spaniole. Este important să se promoveze o imagine corectă și echilibrată a comunității românești din Spania, fără a generaliza sau a discrimina pe baza originii etnice.\n\n\nA consemnat: Occidentul Românesc",
        "author": null,
        "date": "2023-05-06T08:38:39+02:00",
        "category": "Articole",
        "url": "https://occidentul-romanesc.com/romanii-din-spania-reprezinta-o-comunitate-importanta-si-diversa/",
        "region": "Spania"
    },
    {
        "title": "S-a deschis prima catedră universitară de limbă și literatură română din Spania",
        "content": "Universitatea din Salamanca a deschis la data de 1 octombrie 2020, prima catedră universitară de limbă și literatură română din Spania, a cărei titulară este prof.univ.dr. \nLuminița Marcu\n.\n\n\n\n\nAceastă premieră la nivel universitar are potențialul de a deschide calea unor noi schimburi culturale și la nivel educațional și de apropiere a celor două popoare, pe care le unesc deja rădăcinile latine, comunitatea românească perfect integrată în Spania și parteneriatul strategic pe toate componentele sale.\n\n\nÎn acest context, \nGabriela Dancău\n, Ambasadorul României în Regatul Spaniei, a transmis felicitări profesoarei \nLuminița Marcu\n, pentru contribuția la consolidarea relațiilor româno-spaniole în domeniul educației, cultural și lingvistic, un rezultat al activității sale universitare susținute pe teritoriul Spaniei.\n\n\nDeschiderea primei catedre universitare din Spania dedicate limbii și literaturii române reflectă interesul sporit și constant al studenților spanioli pentru cunoașterea aprofundată a limbii, literaturii și culturii române, precum și deschiderea mediului universitar către predarea uneia dintre cele 24 de limbi europene.\n\n\nSursa informații și foto: facebook.ambasada.madrid",
        "author": null,
        "date": "2020-10-03T12:46:01+02:00",
        "category": "Spania",
        "url": "https://occidentul-romanesc.com/s-a-deschis-prima-catedra-universitara-de-limba-si-literatura-romana-din-spania/",
        "region": "Spania"
    },
    {
        "title": "S-a inaugurat Consulatul onorific al României în Cádiz (Andaluzia)",
        "content": "Astăzi, 19 octombrie a.c., a avut loc inaugurarea oficială a Consulatului onorific al României în Cádiz, în cadrul unei ceremonii desfășurate la sediul Subdelegației guvernului spaniol în provincia Cádiz, Andaluzia.\n\n\nEvenimentul s-a desfășurat în prezența subdelegatului guvernului central, delegatei guvernului regional andaluz în provincia Cádiz, a consulului general al României în Sevilla, a altor autorități spaniole locale și a unor membri ai Corpului Consular reprezentat în acest oraș, menționează ambasada într-un comunicat.\n\n\nAmbasadorul român, \nGabriela Dancău\n, a precizat că deschiderea Consulatului onorific în Cádiz \n„se înscrie în strategia Ministerului Afacerilor Externe român de extindere a rețelei consulare onorifice în zone în care nu există o prezență consulară de carieră”\n și \n„reprezintă o oportunitate de aprofundare și diversificare a legăturilor dintre România și o provincie dinamică precum Cádiz”.\n \n\n\n„Noul consulat onorific răspunde interesului de a face cunoscute oportunitățile de afaceri ale țării noastre în provincia Cádiz. Am convingerea că Fernando Estrella, consulul onorific, va contribui la facilitarea de investiții reciproce în România și Spania”,\n a adăugat ambasadorul român.\n\n\nConsulul onorific al României în Cádiz este avocat de profesie, vicedecan al Baroului de Avocați din Cádiz, cu o vastă experiență în dreptul responsabilității civile și al asigurărilor.\n\n\nAvând în vedere că inaugurarea consulatului onorific are loc în marja aniversării a 140 de ani de relații diplomatice între România și Spania, Ambasada a organizat itinerarea unei expoziții a Arhivelor diplomatice româno-spaniole, prezentată inițial, în luna aprilie 2021, la sediul Ministerului Afacerilor Externe din Madrid.\n\n\nÎn marja evenimentului, ambasadorul român a avut o reuniune cu subdelegatul guvernului central spaniol în provincia Cádiz, José Antonio Pacheco Calvo, la care au participat și Bogdan Stănescu, Consul general al României în Sevilla, și Fernando Estrella, Consul onorific al României în Cádiz.\n\n\nGabriela Dancău a mulțumit pentru eforturile guvernului Spaniei și a reprezentanților săi în teritoriul spaniol în vederea bunei integrări a românilor și a sprijinirii misiunilor consulare românești. De asemenea, a subliniat demersurile autorităților române pentru asigurarea unei participări constructive a comunității românești la viața socială și economică din această parte a Spaniei, impulsionând-o să participe la proiecte deja existente și la construirea de noi inițiative.\n\n\nJosé Antonio Pacheco\n a asigurat partea română de tot sprijinul de care are nevoie și a exprimat convingerea că \nFernando Estrella\n, consulul onorific al României în Cádiz, va fi un membru activ al corpului consular din provincie și va promova cu succes interesele României.\n\n\nInformații suplimentare:\n\n\nConsulatul Onorific al României în Cádiz are ca obiectiv dezvoltarea relațiilor bilaterale româno-spaniole, în special în domeniul economic, comercial și cultural, precum și acordarea de asistență și protecție consulară în caz de nevoie cetățenilor români aflați în circumscripția consulară, în situații deosebite. Circumscripția consulară cuprinde provincia Cádiz.\n\n\nCoordonatele noului oficiu consular onorific sunt următoarele:\n\n\nConsulatul Onorific al României în Cádiz\n\n\nAdresa: C/ Santa María Soledad, n.º 5 – 3.º Dcha., Cádiz\n\n\nE-mail: \nfernandoestrella@icadiz.net\n\n\nConsul onorific: Domnul Fernando Gabriel Estrella Ruiz\n\n\nMai multe informații privind consulatele onorifice sunt disponibile aici: \nhttp://www.mae.ro/node/1871\n\n\nFoto: Ambasada României în Regatul Spaniei",
        "author": null,
        "date": "2021-10-19T17:26:48+02:00",
        "category": "Spania",
        "url": "https://occidentul-romanesc.com/s-a-inaugurat-consulatul-onorific-al-romaniei-in-cadiz-andaluzia/",
        "region": "Spania"
    },
    {
        "title": "S-a inaugurat Consulatul onorific al României în Galicia, cu sediul în orașul Vigo",
        "content": "Astăzi, 18 noiembrie 2021 a avut loc inaugurarea oficială a\n Consulatului onorific al României în Galicia,\n cu sediul în orașul Vigo, în cadrul unei ceremonii desfășurate în cadrul Asociației Oamenilor de Afaceri din Galicia (Círculo de Empresarios).\n\n\nConform unui comunicat al Ambasadei, la eveniment au participat: sub-delegatul guvernului spaniol în provincia Pontevedra, comisarul șef al Poliției Naționale din Vigo, Președintele Autorității Portuare din Vigo, Comandantul Forțelor Navale Spaniole din Vigo, Președintele Asociației Oamenilor de Afaceri din Galicia și membri ai Corpului Consular străin acreditat în Galicia.\n\n\nAmbasadorul \nGabriela Dancău\n a precizat că deschiderea Consulatului onorific în Galicia reprezintă o oportunitate de aprofundare şi diversificare a legăturilor economice și culturale dintre România şi o regiune dinamică precum Galicia, și răspunde interesului antreprenorilor români de a face cunoscute oportunitățile de afaceri și investiții ale țării noastre în Galicia.\n\n\nAmbasadorul român a adăugat că \nDiego Esquer Rufilanchas\n, consulul onorific, director teritorial al Companiei Gesvalt, a treia ca mărime din Spania în domeniul consultanței și evaluării financiare, dar și membru în comitetul director al Asociației Oamenilor de Afaceri din Galicia, va contribui la dezvoltarea relațiilor economice româno-spaniole şi la facilitarea de investiții reciproce în cele două țări.\n\n\nInformaţii suplimentare:\n\n\nConsulatul Onorific al României în Galicia are ca obiectiv dezvoltarea relaţiilor bilaterale româno-spaniole, în special în domeniul economic, comercial şi cultural, precum şi acordarea de asistenţă şi protecţie consulară în caz de nevoie cetăţenilor români aflaţi în circumscripţia consulară, în situaţii deosebite. Circumscripţia consulară cuprinde Comunitatea Autonomă Galicia.\n\n\nCoordonatele noului oficiu consular onorific sunt următoarele:\n\n\nConsulatul Onorific al României în Galicia\n\n\nAdresa: Calle Velásquez Moreno 29, p.3\n\n\nE-mail: \ndmesquer@gmail.com\n\n\nConsul onorific: Domnul Diego Esquer Rufilanchas\n\n\nMai multe informaţii privind consulatele onorifice sunt disponibile aici: \nhttp://www.mae.ro/node/1871\n\n\nFoto: Ambasada României în Regatul Spaniei",
        "author": null,
        "date": "2022-01-27T13:15:29+02:00",
        "category": "Spania",
        "url": "https://occidentul-romanesc.com/s-a-inaugurat-consulatul-onorific-al-romaniei-in-galicia-cu-sediul-in-orasul-vigo/",
        "region": "Spania"
    },
    {
        "title": "S-a inaugurat Consulatul Onorific al României în Málaga",
        "content": "Miercuri, 24 februarie, s-a inaugurat oficial Consulatul onorific al României la Málaga, în cadrul unei ceremonii restrânse desfășurate la sediul Delegației guvernului regional andaluz în Málaga.\n\n\nÎn alocuţiunea sa, ambasadorul \nGabriela Dancău\n a apreciat că \n„deschiderea Consulatului onorific la Málaga se înscrie în strategia Ministerului Afacerilor Externe român de îmbunătățire a calității asistenței consulare acordate cetățenilor români”\n și \n„răspunde, pe de-o parte, interesului românilor față de Málaga ca destinație turistică, şi, pe de altă parte, interesului spaniolilor din zonă de a descoperi cultura și tradițiile românești”.\n\n\n„Dorim să ne extindem prezența în cât mai multe orașe spaniole importante, precum Málaga, un exemplu pentru noi în materie de implementare cu succes a strategiei de dezvoltare urbană inovatoare şi sustenabilă, un oraş inteligent şi în același timp cultural, cu care ne dorim să aprofundăm relațiile. Un alt obiectiv îl reprezintă atragerea de investiții în România, precum şi dinamizarea relației comerciale şi promovarea turismului din țara noastră în rândul mediului de afaceri spaniol”\n, a adăugat ambasadorul român.\n\n\nConsulul onorific al României la Málaga, \nJosé Luis Ramos\n, cu o vastă experiență în domeniul administrației publice spaniole, a ocupat poziția de viceprimar al oraşului, responsabil de portofoliile comerț, industrie, ocuparea forței de muncă şi infrastructură publică, dar şi pe cea de preşedinte al Asociației hotelierilor din Málaga. De-a lungul timpului, José Luis Ramos a deținut şi funcții de conducere în cadrul mai multor companii multinaționale, consolidându-şi, în paralel, o prosperă ascensiune în mediul de afaceri spaniol, calități care îl recomandă pe deplin pentru ocuparea poziției de consul onorific, printre ale cărui atribuții una din cele mai importante este dezvoltarea relațiilor economice româno-spaniole şi facilitarea de investiții reciproce în cele două țări.\n\n\nLa eveniment au participat autorități locale, provinciale, regionale și naționale, precum şi membri ai corpului consular de carieră și onorific acreditat în Regatul Spaniei.\n\n\nConsulatul Onorific al României în Málaga are menirea de a contribui la dezvoltarea relaţiilor bilaterale româno-spaniole, în special în domeniul economic, comercial şi cultural, precum şi de a acorda asistenţă şi protecţie consulară în caz de nevoie cetăţenilor români aflaţi în circumscripţia consulară, în situaţii deosebite.\n\n\nCircumscripţia consulară cuprinde Provincia Málaga. Coordonatele noului oficiu consular onorific sunt următoarele:\n\n\nConsulatul Onorific la Málaga\n\n\nAdresa: Paseo Marítimo Pablo Ruiz Picasso n. 2, C.P. 29016, Málaga\n\n\nE-mail: rocons.malaga@gmail.com\n\n\nConsul onorific: \nJosé Luis Ramos Luque\n.\n\n\nInformaţii privind consulatele onorifice sunt disponibile aici: \nhttp://www.mae.ro/node/1871\n\n\nSursă informații și foto: Ambasada României în Regatul Spaniei/Facebook",
        "author": null,
        "date": "2021-02-25T12:04:05+02:00",
        "category": "Spania",
        "url": "https://occidentul-romanesc.com/s-a-inaugurat-consulatul-onorific-al-romaniei-in-malaga/",
        "region": "Spania"
    },
    {
        "title": "S-a inaugurat Consulatul onorific al României în Insulele Baleare",
        "content": "Joi, 16 septembrie 2021, în cadrul unei ceremonii desfășurate la sediul Camerei de Comerț din Mallorca, s-a inaugurat oficial Consulatul onorific al României în Insulele Baleare. Evenimentul a avut loc în prezența autorităților regionale și locale spaniole, precum și a autorităților române în Regatul Spaniei.\n\n\nPrezent la eveniment, Ambasadorul României la Madrid a ținut să precizeze că deschiderea Consulatului onorific în Insulele Baleare \n„se înscrie în strategia Ministerului Afacerilor Externe român de extindere a rețelei consulare onorifice în zone în care nu există o prezență consulară de carieră”\n și \n„reprezintă o oportunitate de aprofundare şi diversificare a legăturilor dintre România şi o regiune dinamică precum Insulele Baleare”.\n\n\n„Noul consulat onorific răspunde interesului antreprenorilor români de a face cunoscute oportunitățile de afaceri și investiții ale țării noastre în Insulele Baleare. Am convingerea, totodată, că \nAlexandru George Lazăr\n, consulul onorific, va contribui la dezvoltarea relațiilor economice româno-spaniole și la facilitarea de investiții reciproce în cele două țări”\n, a adăugat \nGabriela Dancău\n, Ambasadorul României în Regatul Spaniei.\n\n\nConsulul onorific al României în Insulele Baleare, \nAlexandru George Lazăr\n este avocat de profesie, partener în cadrul unei prestigioase firme de avocatură spaniole, cu o vastă experiență în dreptul afacerilor. Cariera profesională este completată de cea academică, Alexandru George Lazăr fiind profesor de Drept la Universitatea Pompeu Fabra din Barcelona și membru al Academiei Regale de Legislație și Jurisprudență din Spania.\n\n\nAvând în vedere că inaugurarea consulatului onorific are loc în marja aniversării a 140 de ani de relații diplomatice între România și Spania, Ambasada a organizat itinerarea unei expoziții a Arhivelor diplomatice româno-spaniole, prezentată inițial, în luna aprilie 2021, la sediul Ministerului Afacerilor Externe din Madrid.\n\n\nInformații și foto: Ambasada României în Regatul Spaniei",
        "author": null,
        "date": "2021-09-16T20:04:50+02:00",
        "category": "Cultură",
        "url": "https://occidentul-romanesc.com/s-a-inaugurat-consulatul-onorific/",
        "region": "Spania"
    },
    {
        "title": "S-a inaugurat la Valencia, prima clinică românească din Spania",
        "content": "S-a deschis la Valencia „Centro Medico Maria”, prima clinică românească din Spania.\n\n\nÎn cadrul clinicii, medici specialiști români oferă consultații de psihologie, medicină generală, teste rapide de Covid, fizioterapie, ecografie, analize de laborator, analize pentru căsătorie și multe alte consultații de specialitate.\n\n\nCei interesați, pot face programări la numărul de telefon: 641 361 833.\n\n\nCentrul medical este situat în Carrer de Menéndez Pidal nr.3, 46009 Valencia, și are următorul program cu publicul:\n\n\nLuni: 11:00 – 21:00\n\n\nMarți: 11: 00 AM – 21:00\n\n\nMiercuri: 11:00 – 21:00\n\n\nJoi 11: 00 AM – 21:00\n\n\nVineri: 11:00 – 21:00\n\n\nSâmbătă: 11:00 – 17:00\n\n\nDuminică: Închis\n\n\nMai multe detalii, puteți afla aici:\n\n\nHome",
        "author": null,
        "date": "2020-10-28T10:56:26+02:00",
        "category": "Spania",
        "url": "https://occidentul-romanesc.com/s-a-inaugurat-la-valencia-prima-clinica-romaneasca-din-spania/",
        "region": "Spania"
    },
    {
        "title": "„Să nu gândești e cea mai dulce viață”",
        "content": "Pentru a înțelege ce se întâmplă într-o societate, care este mersul ei şi ce şanse are s-o cârmească spre viitor, ori să se înfunde într-unul dintre trecuturile negre prin care a mai rătăcit şi altă dată, cred că ar fi cât se poate de util să calculăm şi un alt fel de PIB, mai precis unul pe prostie. Cel care a înţeles contribuţia prostiei, în toate formele ei de manifestare, la starea comunităţilor umane, a fost Erasmus din Rotterdam (teolog și erudit olandez, catalogat drept „primul european conștient”).\n\n\nÎntr-o vară, pe când călătorea prin Europa anului 1508, s-a gândit că ar putea să-i facă o plăcere bunului şi înţeleptului său prieten Thomas Morus, dedicând-i aceste gânduri, sistematic orânduite, asupra unui subiect rareori atins de pana filosofilor, a sociologilor, ca să nu mai spun de cea a economiștilor. În textul lui Erasmus, Prostia ţine un discurs, lăudându-se pe sine, mai precis contribuţiile sale, ce nu pot fi nicicum tăgăduite, la mersul lucrurilor omeneşti, de la filosofie şi religie, până la politică şi artă, fără să ignore nici treburile zilnice ale omului de rând.\n\n\nCe dimensiune și culoare are criza noastră, a imigranților? Depinde unde ne aflăm pe mapamond! Cam tot atât, dacă nu mai mult încă, depinde de resursele de care dispunem (mărime/structură), de mecanismele care ne sunt accesibile pentru a reînnoi aceste resurse (sau a dobândi altele) pentru a ne duce traiul la un anume standard de consum şi confort. Acest lucru este valabil atât pentru indivizi, luaţi separat, cât şi pentru societăţi, în ansamblu. Variabilele din această propoziţie condiţională sunt suficient de multe pentru a justifica, fără dificultăţi, concluzia că singularul crizei nu este legitim, dacă vrei să spui ceva cu miez despre fenomenul în cauză.\n\n\nCriza nu este, la origini, de un singur fel. Singularul mai mult ascunde decât dezvăluie natura problemelor. Criza financiară nu a putut fi separată de cea economică, cea economică de consecinţele sociale, iar în curând cea socială de cea politică, poate chiar mai profund, de criza modelelor de funcţionare societală ale civilizaţiei pe care am articulat-o.\n\n\nPe de altă parte, percepţiile şi modul în care sunt resimţite dimensiunile, culorile şi consecinţele crizelor nu sunt deloc aceleaşi, să spunem în America, cu cele din China. Chiar dacă nenumăratele interdependenţe justifică ideea că o parte dintre aspecte se reproduc pe ambele maluri ale Pacificului. Nimeni, în afară de americani, însă, nu are o percepţie suficient de precisă şi acută cu privire la ceea ce înseamnă, acum, prăbuşirea gigantului GM.\n\n\nÎn ciuda faptului că este o societate ale cărei fundaţii stau pe apa mereu curgătoare a schimbării, în ciuda faptului că a încorporat la nivel cultural, cel mai profund, ideea schimbării ca o condiţie necesară şi favorabilă a realizării destinelor individuale şi colective, de un an şi jumătate, America se confruntă cu schimbări care seamănă mai degrabă cu un şir neîntrerupt de cutremure de gradul 8 pe scara Richter şi prea puţin cu blânda şi comoda schimbare a anotimpurilor, ori a epocilor culturale.\n\n\nReacţiile restului lumii la ceea ce se întâmplă în epicentrul crizelor sunt încă şi mai deconcertante. Majoritatea tinţesc tăierea punţilor şi blocarea transferului consecinţelor de la centru, către periferie. Globalizarea s-a transformat, aprope instantaneu, într-o acerbă competiţie pentru deglobalizare. Prima grijă a Germaniei, urmând modelul francez, este să-şi salveze fabricile de automobile de pe teritoriul propriu, dar nu înainte de a pune miliarde de euro la bătaie, pentru a opera decuplarea faţă de gigantul mamă.\n\n\nCade valoarea dolarului, la el acasă? China, care este cel mai mare deţinător de rezerve în dolari, se străduie din răsputeri să-l menţină pe linia de plutire, pentru a nu încasa consecinţele devalorizării. Drept urmare, investeşte aproape un triliard de dolari în orice vede cu ochii, din Africa până în America Latină, adică în periferie.\n\n\nCu cât te depărtezi de epicentrul crizelor, cu atât mai bizare, mai decuplate, sunt percepţiile şi reacţiile la ceea ce am putea numi fructele din „pomul otrăvit”. Luaţi, bunăoară, România şi o să aveţi o imagine cât se poate de convingătoare şi de precisă. Dincolo de câteva rânduri, printre ştirile rubricilor economice, prăbuşirea GM nu contează în România nici cât trunchiul de copac doborât de furtună în mijlocul drumului! Nici pentru cetăţeanul de rând, nici pentru cei care, se presupune, se îndeletnicesc cu treburile guvernării. Cam tot atât cât a contat şi prăbuşirea marilor bănci, ori a burselor din lume.\n\n\nPeriferizarea economiei şi a societăţii româneşti, poate fi înfăţişată astăzi ca un atu. Nu pentru trecerea cu bine a crizei, cum spun din neştiinţă sau din prostie unii, ci pentru că ne creează privilegiul de a nu suferi cea mai mare parte a consecinţelor directe ale crizelor, generate de uriaşul cutremur din centrul sistemului internaţional. Avem, în schimb, şi asta nu o spune nimeni, o uriaşă „salată” de crize specifice societeţii româneşti, majoritatea agravate de impactul, fie şi indirect, întârziat, al marilor crize globale.\n\n\nÎn timp ce societăţile din centrul sistemului economic şi politic internaţional se ocupă de salvarea, prin restructurare, a marilor domenii de activităţi industriale, cu cheltuieli ale statului fără precedent în istoria economiilor moderne, România nu are nicio criză industrială, pentru că aceste activităţi abia mai contează în structura produsului intern brut. Singurul domeniu de activităţi economice aflat în criză, la noi, este cel parazitar, al speculaţiilor imobiliare.\n\n\nÎn timp ce responsabilii guvernărilor din ţările aflate în epicentrul crizei se preocupă intens de protejarea şi chiar dezvoltarea resurselor de cercetare şi inovaţie tehnologică, România cunoaște \ncel mai drastic fenomen\n de \nmigraţie a creierelor\n, din ultima sută de ani, iar bruma de infrastructură a cercetării a fost demolată, la propriu, pentru a face jocul speculatorilor imobiliari. În timp ce societăţile din epicentrul crizelor redescoperă \nimportanţa educaţiei\n, la toate nivelurile, de la studiul elementar la cel doctoral, şi investesc masiv în domeniu, iresponsabilii guvernărilor din România se întrec în aşa-zise reforme prin care au demolat şi bruma de competitivitate a educaţiei, la care au pus umărul câteva minţi luminate ale secolului XIX şi XX.\n\n\nPe scurt, degeaba vă uitaţi la televizor! De acolo nu o să aflaţi niciodată despre ce este vorba în propoziţia cu crizele, şi consecinţele care ne privesc pe noi şi societatea din ce în ce mai puţin coerentă în care trăiesc prietenii și familiile noastre. După cum nu veţi afla nici despre pericolul care ameniţă existenţa României, cel creat de decuplarea dintre stat şi societate, pe care au desăvârșit-o elitele „prădătoare” ale guvernărilor post-decembriste, continuând opera înaintaşilor „socialismului real”.\n\n\nCuloarea crizelor care ne bântuie astăzi o vor vedea urmaşii noştri, peste o altă jumătate de secol, când, poate pentru o nouă scurtă perioadă de timp, dacă are noroc să supravieţuiască, România ar putea beneficia de un „interval de refacere”, post-criză. „Să nu gândești e cea mai dulce viaţă”, spunea Erasmus din Rotterdam, citându-l pe Sofocle. Nimic mai adevărat în România eternelor şi fascinantelor guvernări de criză, de care s-a născut bolnavă şi de care nu dă semne că ar putea să se însănătoșească prea curând.\n\n\nAutor: Kasandra Kalmann Năsăudean\n\n\nScriitor, jurnalist de investigații (membru CCNMA), Director Editorial la Occidentul Românesc.",
        "author": null,
        "date": "2021-04-15T09:35:23+02:00",
        "category": "Articole",
        "url": "https://occidentul-romanesc.com/sa-nu-gandesti-e-cea-mai-dulce-viata/",
        "region": "Spania"
    },
    {
        "title": "San Sebastián: Javier Bardem transformă un discurs de premiere într-o declarație de dragoste",
        "content": "Greva actorilor de la Hollywood l-a determinat pe \nJavier Bardem\n (Las Palmas, 55 de ani) să accepte, dar să nu ridice unul dintre premiile Donostia de la ediția trecută a festivalului de la San Sebastián. Vineri, 20 septembrie 2024, din mâinile fraților săi, Mónica și Carlos Bardem, și ale maestrului său Juan Carlos Corazza, \nJavier Bardem\n, de șase ori câștigător al premiului Goya pentru interpretare (plus alte două ca producător), al premiului Oscar pentru „Nu e țară pentru bătrâni”, a primit premiul pe scena Kursaal în timpul galei de inaugurare a celei de-a 72 ediții a \nFestivalui de Film de la San Sebastián\n, Regatul Spaniei.\n\n\nTrei decenii pot părea o viață întreagă, însă pentru \nJavier Bardem\n, acești 30 de ani au trecut ca un fulger de la prima sa urcare pe scena Festivalului de Film de la San Sebastián. Cu toate acestea, actorul, cunoscut pentru carisma și talentul său, a revenit la festival pentru a primi prestigiosul Premiu Donostia. De data aceasta însă, Bardem nu a rămas fără cuvinte, ci și-a folosit discursul pentru a transmite o încărcătură emoțională, mărturisind totodată că îi era greu să sărbătorească un premiu „așa cum e lumea în acest moment”.\n\n\nChiar și în mijlocul contextului dificil global, Bardem nu s-a concentrat doar pe propria recunoaștere profesională, ci a dedicat premiul celor care l-au însoțit de-a lungul acestei călătorii extraordinare: soția sa, actrița \nPenélope Cruz\n, copiii lor, și mama sa, \nPilar Bardem\n, care a trecut în neființă în 2021.\n\n\nPunctul culminant al discursului a fost momentul în care Bardem a vorbit despre \nPenélope Cruz\n. Vorbele sale au provocat o emoție vizibilă în sală, determinând-o pe actriță să plângă. \n„Vreau să dedic acest premiu unei femei pe care o iubesc și cu care îmi împart viața”\n, a spus el, aducând astfel un omagiu unei povești de dragoste care durează de aproape două decenii.\n\n\nCu un ton cald și intim, Bardem a continuat să-și exprime gratitudinea profundă pentru sprijinul necontenit al soției sale, subliniind în același timp caracterul ei extraordinar: \n„Și un mulțumesc foarte adânc pentru omul care ești, pentru cum îți asumi viața copiilor tăi, a mamei tale, a prietenilor tăi, a altora pe care nici măcar nu-i cunoști, pentru care suferi. Și, desigur, pentru viața acestui om care îți spune acum că te iubește”.\n Penélope, cu ochii plini de lacrimi, i-a trimis un sărut, recunoscătoare pentru gestul său.\n\n\nDar emoțiile nu s-au oprit aici. Într-un gest simbolic, premiul i-a fost înmânat de către frații săi, Carlos și Mónica Bardem, care au fost martori ai ascensiunii sale în lumea cinematografiei. În discursul său, Bardem a avut câteva cuvinte speciale și pentru regretata sa mamă, Pilar Bardem, o figură emblematică în viața sa: \n„Ne gândim la ea în fiecare zi, pentru că prezența ei este mereu în inima noastră, în urechile noastre, ghidându-ne către ceea ce este etic și demn”.\n \n\n\nÎn încheiere, Bardem a avut și un sfat pentru cei doi copii ai săi, un mesaj încărcat de înțelepciune: \n„Să nu vă trădați, să fiți sinceri cu voi înșivă și să nu faceți rău nimănui”.\n\n\nAceastă seară emoționantă la San Sebastián nu a fost doar o celebrare a succesului profesional, ci și o celebrare a dragostei, familiei și valorilor esențiale în viață, așa cum doar Javier Bardem știe să o facă.\n\n\nA consemnat: Andra Mateescu Gutiérrez, Occidentul Românesc.\n\n\nInformații și foto: El País",
        "author": null,
        "date": "2024-09-22T15:20:44+02:00",
        "category": "Cultură",
        "url": "https://occidentul-romanesc.com/san-sebastian-javier-bardem-transforma-un-discurs-de-premiere-intr-o-declaratie-de-dragoste/",
        "region": "Spania"
    },
    {
        "title": "San Sebastian, Madrid, Barcelona și Girona au cele mai bogate cartiere",
        "content": "Harta veniturilor (salarii și pensii) din Spania continuă să arate un nord bogat și un sud mai sărac. O țară în care veniturile cele mai mari se acumulează în Țara Bascilor, Madrid și Catalonia, iar cele mai modeste se găsesc în Andaluzia și Extremadura. Institutul Național de Statistică și-a actualizat Atlasul de Distribuție a Veniturilor Gospodăriilor, cu date din 2021. Acesta oferă o detaliere minuțioasă cu cât câștigă familiile spaniole pe an, stradă cu stradă și, practic, clădire cu clădire.\n\n\nCele mai bogate cartiere din Spania se află în trei orașe: \nSan Sebastian\n, \nMadrid \nși \nBarcelona\n. În aceste trei mari orașe se găsesc în mod specific cele mai multe sectoare de recensământ cu venituri foarte ridicate. Venitul foarte mare este acela care depășește ultimul decil de venituri. În mod specific, în provincia Guipúzcoa se găsesc 54,9% din sectoarele de recensământ cu venituri mai mari de 18.152 de euro, urmat de Madrid, cu 39,1%.\n\n\nBarcelona și Girona ating 35%. În schimb, Pontevedra (1,6%), Zamora (2,0%) și Huelva (2,8%) au prezentat cele mai mici procente de sectoare de recensământ foarte bogate.\n\n\nÎn ceea ce privește municipiile cu peste 2.000 de locuitori, cele mai bogate rămân, un an în plus, Pozuelo de Alarcón, în Madrid, cu o medie de 27.167 euro venit net anual; Matadepera, în Barcelona, cu 24.091 de euro; Boadilla del Monte, de asemenea, în Madrid, cu 23.169 euro; și alte două localități din Barcelona: Sant Just Desvern, cu 22.322 euro, și Sant Cugat del Vallès, cu 21.888 euro.\n\n\nÎn partea opusă, cu cel mai mic venit net anual mediu, se află El Palmar de Troya (Sevilla), cu 7.299 euro pe locuitor, Albuñol (Granada), cu 7.371 euro, și Iznalloz (Granada), cu 7.540 euro. Aceste localități au condus anterior clasificarea localităților cu cele mai mici venituri pe locuitor. Pe poziția a patra și a cincea intră două localități noi: Villanueva del Fresno, în Badajoz, cu 7.694 euro pe locuitor, și La Mojonera, în Almeria, de asemenea, cu 7.694 euro.\n\n\nFiecare vasco a câștigat 16.321 euro, cu peste 50% mai mult decât venitul din Andaluzia și Extremadura în 2021. \nDiferențele de venituri pe persoană și în cadrul familiei rămân ridicate între nord și sud. De exemplu, în 2021, fiecare vasco a câștigat în medie 16.321 de euro, cu peste 50% mai mult decât venitul mediu anual din Andaluzia și Extremadura, care a fost puțin peste 10.800 de euro.\n\n\nUn alt gup de date oferit de INE în acest sens evidențiază că în \nȚara Bascilor\n, 84,9% dintre municipiile sale se află printre primele 25% cu cele mai mari venituri din Spania, peste 14.443 de euro pe locuitor, urmată de Comunitatea Navarrei, cu 66,5%. În cealaltă extremă se află Regiunea Murcia, unde 86,7% din municipii se află printre primele 25% cu cele mai mici venituri (sub 10.987 euro), și Andaluzia, cu 83,7%.\n\n\nProvinciile cu \ncele mai bune venituri\n sunt \nGipuzkoa\n, cu un venit net mediu anual de 16.887 euro pe locuitor; \nBizkaia\n, cu 16.192 euro, și \nMadrid\n, cu 16.146 euro. În partea opusă a clasamentului se află provinciile cu \ncele mai mici venituri anuale pe locuitor\n, care sunt \nAlmeria\n (cu 10.103 euro venit net), \nBadajoz\n (10.549 euro) și \nHuelva\n (10.609 euro).\n\n\nInformații și foto: INS",
        "author": null,
        "date": "2023-11-01T11:03:47+02:00",
        "category": "Spania",
        "url": "https://occidentul-romanesc.com/san-sebastian-madrid-barcelona-si-girona-au-cele-mai-bogate-cartiere/",
        "region": "Spania"
    },
    {
        "title": "San Sebastián, ultimul refugiu al Belle Époque",
        "content": "San Sebastián, ultimul refugiu al Belle Époque, de Kasandra Kalmann Năsăudean\n\n\nSan Sebastián\n (cunoscut oficial ca Donostia sau Donosti) nu este doar mândria provinciei Guipuzcoa sau ochiul drept al Euskadi. Nu este rar să auzi că este probabil cel mai frumos oraș al țării. Toate sunt cuvinte frumoase pentru un oraș care a atins apogeul în secolul al XIX-lea, când a devenit un loc de băi termale și de viață bună pentru monarhi și aristocrați.\n\n\nRegina-regentă a Spaniei, Maria Cristina, văduva regelui Alfonso al XII-lea, a petrecut vara timp de trei decenii în San Sebastián, găzduită în frumosul palat Miramar de pe malul plajei Concha, care a devenit emblematic pentru o modă care nu a fost trecătoare deloc. Astfel, Donostia a fost împodobit cu frumoase palate, ornamente din secolul al XIX-lea și s-a deschis luxului epocii fără a-și pierde caracterul blând și liniștit al cetățenilor săi care vedeau cum orașul lor devenea tot mai mare.\n\n\nAstăzi, San Sebastián este, pe deplin, un oraș inovator, avangardist, cu cea mai mare densitate de stele Michelin pe metru pătrat și cu o serie de locații clasice în care, cu prieteni sau fără ei, se pot trăi multe experiențe minunate care ne vor transforma în adevărați \ndonostiarras\n. Acolo, călătorii, plimbăreții întâmplători și locuitorii devin esențiali într-o scenografie în care cortinele nu se închid niciodată și nu există sfârșit de act. Nici măcar atunci când pe acest decor teatral cad picături de ploaie și soarele nu apare o lună.\n\n\nSfaturi pentru cei care vizitează pentru prima dată San Sebastián (Donostia).\n\nDacă venim cu mașina, cel mai bine este să căutăm un loc de parcare cât mai curând posibil, pentru că nu o vom mai folosi (parcări centrale precum Kursaal, La Concha, Okendo, Boulevard sau Buen Pastor). San Sebastián este un oraș pentru a fi explorat în totalitate pe jos (atât pe cont propriu, cât și cu o vizită ghidată). Dacă începem plimbarea din centrul orașului, totul este la o distanță accesibilă și cel mult am putea lua funicularul către Muntele Igueldo pentru a ne bucura de o priveliște spectaculoasă asupra golfului. Donosti este făcut pentru cei care iubesc să meargă pe jos.\n\n\nOdată ajunși acolo, vă propun câteva locuri spectaculoase de vizitat în San Sebastián într-o evadare de una sau două zile. Desigur, nu veți avea timp să faceți totul într-o singură zi, dar dacă veți petrece mai mult timp sau veți reveni în oraș, aceste recomandări vă vor ajuta să vă bucurați de o vizită de neuitat.\n\n\nStrăbateți plaja La Concha în sus și în jos!\n\n\nLa Concha\n și-a câștigat pe merit titlul de cea mai frumoasă plajă urbană din Europa. Este, fără îndoială, sufletul cel mai pur și emblematic marin al Donostiei. Are o lungime de 1.300 de metri până la granița cu Palatul Miramar și Plaja Ondarreta. Promenada pe care o putem începe, de exemplu, de la primăria orașului (vechiul cazinou) sau de la portul în sine, se caracterizează prin eleganța balustradei în alb proiectată de Juan Rafael Alday și cele peste 100 de felinare (toate diferite) care ne călăuzesc drumul. Acestea sunt exemple ale modernismului și eleganței care, la începutul secolului al XX-lea, începeau să contureze un oraș a cărui faimă depășea deja frontierele. Plimbarea pe care o facem acolo, fie pe pavajul din piatră, fie pe nisipul plajei (când permite marea), este fabuloasă și ne permite să descoperim formele și manierele unui oraș care se privește în fiecare zi în această adevărată oglindă a Mării Cantabrice.\n\n\n\n\nAșează-te și privește orizontul de pe una dintre bănciile Palatului Miramar!\n\nLa granița exactă dintre La Concha și Ondarreta se înalță o movilă complet verde, pe care se află o frumoasă clădire de arhitectură clasică englezească cunoscută sub numele de Palatul Miramar. A servit ca reședință de vară a Reginei Maria Cristina și a altor membri ai familiei regale începând din 1887 și, după aproape un secol, a fost vândut primăriei San Sebastián (în prezent servește ca sediu pentru cursurile de vară ale Universității Țării Bascilor și Centrului Superior de Muzică).\n\n\n\n\nProiectat ca un autentic „cottage” britanic, este una dintre cele mai distincte clădiri ale orașului, care dă numele unui întreg parc plin de copaci, unde oamenii vin să se plimbe, să se relaxeze sau să facă sport. Lângă palat există mai multe bănci de pe care se poate vedea La Concha, Ondarreta și insula împădurită Santa Clara. Vă recomand să vă așezați pe una dintre ele (dacă vremea permite) și să priviți complexitatea golfului. Ce cadou pentru priviri, nu-i așa?\n\n\nObservă cum marea se piaptănă pe plaja Ondarreta! \n\nCând plaja Ondarreta se unește cu ultima frontieră terestră a Golfului La Concha, avem la dispoziție una dintre capodoperele sculptorului basc Eduardo Chillida. Este un ansamblu de trei piese mari de oțel pe stânci, numit „Piaptănul vântului”, care curăță orizonturile Mării Cantabrice de mai bine de trei decenii. Un jucător Chillida a spus odată că \n„marea trebuie să intre în San Sebastián deja pieptănată”\n, după ce a contemplat puterea valurilor, ondulând crestele și călcând spuma albă, făcând scântei pe mal.\n\n\n\n\n„Piaptănul vântului” este un loc de întâlnire al \ndonostiarras\n care merg până la capătul promenadei pentru a vedea cum oceanul furios devine o pură frumusețe de pe tribunele construite special pentru a vedea mari spectacole. Acest loc este marea învelită în hârtie de cadouri. Un loc unde ochii nu se închid niciodată pentru a asculta cântece în euskera care se topesc pe stânci.\n\n\nUrcați cu funicularul pe Muntele Igueldo și bucurați-vă de peisaje!\n\nCu funiculare care funcționează din 1912, urcați până în vârful Muntelui Igueldo. Costă foarte puțin (3,75 € dus-întors, iar copiii sub 7 ani plătesc 2,50 €), pleacă la fiecare sfert de oră și sunt deschise în fiecare zi, cu excepția iernii când închid miercurea) și ne permite să accesăm cele mai bune terase panoramice de unde să admirăm și să fotografiem perfect Golful La Concha. Indiferent dacă este o zi însorită sau nu, merită să ajungeți aici, chiar și doar pentru a vă bucura de priveliște și a înțelege cum este structurat frumosul oraș San Sebastián.\n\n\n\n\nÎn plus, există un parc de distracții ideal pentru familii cu copii mici și un turn cu aspect medieval care a funcționat ca far timp de mult timp. Mulți catalani care vizitează orașul fac comparație cu Barcelona și susțin că această parte a Muntelui Igueldo ar fi ceva asemănător cu Tibidabo (vârful cel mai înalt al al munților Serra de Collserola, care domină Barcelona). Acest lucru depinde de preferințele vizitatorului. Un parc de distracții pe vârf și un paradis pentru cei care caută, probabil, cele mai bune priveliști ale orașului.\n\n\nÎndrăgostește-te de farmecul centrului vechi al orașului!\n\nÎnainte de a ne lăsa captivați de partea veche, bucătăria bună și nelipsitele \npintxos donostiarras\n, încă avem ocazia să ne delectăm cu detalii delicioase ale celor mai tipice cartiere din oraș. În partea veche, de exemplu, avem o piață ca Plaza de la Constitución cu balcoane numerotate, care ne amintesc de timpurile în care era o arenă taurină. Aici se aude în fiecare an legendarul \ntamborrada\n în timpul festivalurilor, deși este unul dintre locurile preferate de întâlnire ale localnicilor înainte de a ieși în „gașcă” pentru un pahar bun de vin și pentru a gusta din \npintxos\n de pe Calle del 31 de agosto.\n\n\n\n\nPentru iubitorii de artă trebuie să menționăm că există un ax (Loyola-Hernani-Calle Mayor) care adună două ansambluri religioase indispensabile pentru a înțelege San Sebastián. La un capăt se află Catedrala Buen Pastor, de stil neogotic. Turnurile catedralei pot fi văzute din orice parte a orașului. La celălalt capăt, în centrul vechi, se află Biserica Santa María del Coro, cu o fațadă în baroc – rococo extraordinar care luminează Calle Mayor de la începutul secolului al XVIII-lea (deși face parte dintr-un templu medieval anterior).\n\n\nDistracție cu pintxos în centrul vechi\n.\n\nSă faci turism este foarte bine, dar este adevărat că poate fi foarte obositor. Pentru a-ți recăpăta forțele și a trăi autenticul stil\n donostiarras\n, cel mai bine este să observi ce fac localnicii atunci când vine ora mesei (sau mai degrabă a aperitivului). Ies să mănânce pintxos. Centrul vechi are o densitate atât de mare de baruri pe metru pătrat, încât nu știi cu ce să începi. Cel mai bine este să verifici dacă sunt oameni înăuntru și să te lași sedus de o bară bine așezată, cu adevărate opere de artă culinară pe care să le însoțești cu un „txikito” (un pahar mic de vin) sau un „zurito” (bere mică) așa cum este tradiția.\n\n\n\n\nExistă locuri care servesc pintxos de la cele tradiționale până la cele mai avangardiste. De la cele mai ieftine la cele mai scumpe. Asta depinde deja de gusturile noastre (și de buzunarul nostru), dar cel mai bine este că există multe și foarte bune alternative pentru a face din mersul la \npintxos\n una dintre cele mai bune experiențe în escapada noastră la San Sebastián.\n\n\nEste o idee bună să începi pe Calle del 31 de agosto, zonă cu multă tradiție pentru pintxos\n.\n\nUnul dintre preferatele noastre, atât pentru sortiment cât și pentru servirea amabilă și prietenoasă a clienților, este Gandarias (Calle 31 de agosto, nr. 23), precum și Atari Gastroteka (Calle Mayor 18, în fața Bisericii Santa Maria), cu un design foarte atractiv. La Bar Zeruko (Calle Pescadería 10) se fac adevărate minuni gastronomice sub formă de pintxos, cu cele mai bune preparate din bucătăria modernă \ndonostiarra.\n Dar acesta este deja un „număr unu”. Nu știu dacă fac bine să-l recomand…\n\n\nDiversitatea este cheia, și vom avea nevoie de un număr nelimitat de călătorii la Donosti pentru a putea spune care sunt cele mai bune locuri pentru \npintxos\n din oraș. Din fericire, noi am avut norocul ca prietena noastră \ndonostiarra\n Anne să ne ducă să încercăm câteva locuri și să știți că, să descoperi locuri extraordinare de mână cu un localnic aduce întotdeauna beneficii.\n\n\nDescoperă clădirile San Sebastián-ului romantic din Belle Époque!\n\nUmbra Belle Époque în Donostia este lungă. Rapid ne dăm seama că pare că ne aflăm în Parisul secolului al XIX-lea doar privind câteva fațade sau plimbându-ne pe unul dintre bulevardele orașului. Un exemplu foarte clar este Primăria San Sebastián-ului, amplasată în ceea ce era un vechi cazinou unde se mutau jetoanele bogaților din toată lumea. A fost deschisă în 1897 și a funcționat până în 1924, când jocurile de noroc au fost interzise. De atunci nu a mai fost „Montecarlo”, ci a fost folosită ca primărie.\n\n\n\n\nAcestea sunt doar câteva locuri de văzut și lucruri de făcut în San Sebastián pentru a vă bucura la maximum de această minunată destinație. Orașul are multe de oferit și cu siguranță veți găsi și alte activități care să vă impresioneze și să vă facă să vă îndrăgostiți și mai mult de această frumoasă regiune a Euskadi. Să aveți o escapadă memorabilă și plină de experiențe de neuitat!\n\n\nFotografii: Arhiva OR, Pixabay, Freepik \n\n\nMaterial publicat în \nediția tipărită nr. 148, Anul XIII, pentru luna august 2023.\n\n\nNota \nRedacției\n:\n\n\n\n\nKasandra Kalmann Năsăudean \na fost unul dintre redactorii primului post de radio în limba română, RadioUniplus92-FM (Millennium) din Santa Susana (CA), mulți ani editor la prestigiosul ziar \nGândacul de Colorado\n (Denver) și redactor-șef la \nRadio Diaspora Online – Chicago\n, Statele Unite ale Americii. Licențiată în Informatică de gestiune (Felix C-256) și Științele Comunicării (Investigații), Kasandra înființează în anul 2010 ziarul \nOccidentul Românesc\n dedicat tuturor românilor din Peninsula Iberică și de pretutindeni, publicație de limbă română, care apare lună de lună, fără întrerupere, în format print și online, de peste 13 ani. A scris pentru numeroase reviste și ziare în limba română din străinătate și din România, iar în Spania a fost redactor-șef la primul ziar în limba română din Peninsula Iberică, \nRomân în Lume.\n A colaborat cu revista Origini și ziarul Noi în Spania din Madrid.",
        "author": null,
        "date": "2023-09-09T14:10:02+02:00",
        "category": "Articole",
        "url": "https://occidentul-romanesc.com/san-sebastian-ultimul-refugiu-al-belle-epoque/",
        "region": "Spania"
    },
    {
        "title": "„Săptămâna limbilor străine”, proiect desfășurat la Sevilla, Regatul Spaniei",
        "content": "În perioada \n10 -12 mai\n a.c., \nConsulatul General al României la Sevilla\n în colaborare cu\n Institutul Limbii Române\n şi \nAsociaţia „Povestea Abecedarului”\n au participat la proiectul \n„Săptămâna limbilor străine”\n, în cadrul unei şcoli internaţionale din Sevilla, unde România a fost invitatul special al ediţiei din acest an.\n\n\nPrin participarea la această iniţiativă, organizatorii și-au dorit promovarea culturii româneşti, a tradiţiilor şi obiceiurilor naţionale, precum şi a imaginii României în ansamblul său. În acest sens, au fost pregătite o serie de activităţi interesante care au presupus utilizarea limbii române în diferite contexte de comunicare (lectură, dans, ateliere de lucru manual, spectacol), care să îi încurajeze pe micuţii participanţi să descopere bogăţiile culturale şi lingvistice ale României.\n\n\nAstfel, în cadrul primei zile a evenimentului elevii au avut un prim contact cu limba română în cadrul unor ateliere tematice, iar în încheierea vizitei, aceștia au învățat să danseze unul dintre cele mai cunoscute dansuri tradiționale românești: Hora.\n\n\nCea de a doua zi a proiectului „\nSăptămâna limbilor străine” \na fost dedicat familiarizării micuţilor participanţi cu elemente ale portului tradiţional românesc, precum şi cu o serie de elemente şi curiozităţi despre evoluţia limbii române.\n\n\nÎn cea de a treia zi a participării Consulatului General al României la Sevilla la activităţile dedicate „\nSăptămâna limbilor străine”\n, a fost organizată în jurul elementelor de cultură românească, în cadrul unei mici serbări orchestrate de oficiul consular în colaborare cu Institutul Limbii Române şi Asociaţia „Povestea Abecedarului”, în cadrul căreia copiii prezenți au putut viziona o demonstraţie de  dansuri folclorice româneşti în interpretarea Ansamblului folcloric „Tezaurul Carpaţilor”, precum şi un mini-recital vioară Ciprian Porumbescu, interpretat de distinsul violonist român Marius Gheorghe.\n\n\nConsulatul General al României la Sevilla\n mulțumește și pe această cale colaboratorilor săi: \nRaluca Enii\n (ILR), \nAndreea Grigore\n (Povestea Abecedarului), \nMarius Gheorghe\n, \nAlin Miheșan\n (Tezaurul Carpaţilor), precum și echipei de profesori din cadrul şcolii internaţionale, pentru sprijinul şi implicarea în realizarea proiectului \n„Săptămâna limbilor străine”.\n\n\nFoto: Consulatul General al României la Sevilla",
        "author": null,
        "date": "2022-05-13T16:13:02+02:00",
        "category": "Cultură",
        "url": "https://occidentul-romanesc.com/saptamana-limbilor-straine-proiect-desfasurat-la-sevilla-regatul-spaniei/",
        "region": "Spania"
    },
    {
        "title": "Sărbătoare românească la Albacete: Trei zile de cultură, tradiții și bucurie comunitară",
        "content": "Decembrie bate la ușă cu magia sărbătorilor și emoția dorului de acasă. Pentru românii din Albacete și împrejurimi, această lună are o însemnătate aparte, mai ales că aduce prilejul de a sărbători \nZiua Națională\n și de a prezenta oficial \nAsociația Culturală Rumanos por La Mancha\n – inițiativă de a promova cultura românească în Spania.\n\n\nCu acest prilej, \nAsociația Culturală Rumanos por La Mancha \nvă invită să participați la trei zile de sărbătoare, pline de muzică, dans, gastronomie și momente speciale, menite să aducă împreună comunitatea română și prietenii spanioli.\n\n\n\n\nProgramul evenimentelor\n\n\nSâmbătă, 30 noiembrie – Seara muzicii și dansului balcanic\n\nLocație: Localul Le Premiére, Albacete\n\nOra: 18:30\n\nSărbătoarea debutează cu o explozie de energie, adusă de grupul multinațional de muzică balcanică \nPatrioskas\n și dansatoarea spaniolă \nPilar Aguilar\n, care vor oferi un spectacol plin de viață și culoare. În plus, o selecție de aperitive tradiționale românești, pregătite de echipa magazinului El Hermano Pequeño, va încânta simțurile celor prezenți.\n\n\nAcces:\n\n10 euro – bilet achiziționat anticipat de pe platforma Entradium.\n\n12 euro – bilet achiziționat la intrare, în ziua evenimentului.\n\n\n\n\nDuminică, 1 decembrie – Ziua Națională a României\n\nLocație: Magazinul El Hermano Pequeño, Albacete\n\nInterval orar: 13:00 – 16:00\n\n\nZiua Națională a României\n aduce tradiționala horă românească, acompaniată de muzică și dansuri populare. Evenimentul include un bufet generos cu preparate tradiționale românești, pregătite pentru toate gusturile. Cei mici vor fi răsfățați cu jocuri și surprize speciale, fiind parte din bucuria sărbătorii.\n\n\nAcces:\n\n10 euro – brățară achiziționată anticipat de la magazin.\n\n12 euro – brățară achiziționată în ziua evenimentului.\n\nCopiii sub 14 ani: 5 euro.\n\n\nLuni, 2 decembrie – Eveniment instituțional de prezentare oficială\n\nLocație: Casino Primitivo, Albacete\n\nOra: 19:00\n\nSeara de luni este dedicată unui eveniment oficial, organizat în colaborare cu \nConsulatul României în Castilla La Mancha \nși \nConsulul Onorific al României în Albacete și Cuenca\n. Evenimentul marchează prezentarea oficială a \nAsociației Culturale Rumanos por La Mancha\n și a obiectivelor sale culturale.\n\n\nProgramul serii include:\n\nRecitări din literatura română de către actorul \nMiguel Ángel Gallardo.\n\nMomente muzicale oferite de artiști români și spanioli. Repertoriu clasic: lucrări de Bartók și Manuel de Falla, interpretate de violoniștii \nAlina Voicu\n și \nJose Manuel Badia\n.\n\nRepertoriu tradițional românesc: interpretat de \nRadu Kis\n (voce), \nMirela Popescu\n (voce) și \nAlberto Sánchez\n (chitară). Acces: Exclusiv pe bază de invitație.\n\n\n\n\nObiectivele Asociației Culturală Rumanos por La Mancha\n\nPrin această serie de evenimente, Asociația Culturală Rumanos por La Mancha își propune:\n\n\n\n\nSă promoveze cultura românească și valorile tradiționale în rândul comunității spaniole.\n\n\nSă creeze o punte de legătură între românii din Albacete și regiune, oferindu-le un spațiu de celebrare și unitate.\n\n\nSă colaboreze cu autoritățile locale pentru dezvoltarea proiectelor culturale care sprijină integrarea și vizibilitatea comunității românești.\n\n\n\n\nOrganizatorii vă invită să le fiți alături și să sărbătoriți împreună frumusețea tradițiilor românești!\n\n\nInformații și foto: Asociația Culturală Rumanos por La Mancha",
        "author": null,
        "date": "2024-11-22T18:23:09+02:00",
        "category": "Cultură",
        "url": "https://occidentul-romanesc.com/sarbatoare-romaneasca-la-albacete-trei-zile-de-cultura-traditii-si-bucurie-comunitara/",
        "region": "Spania"
    },
    {
        "title": "„Satul tradiţional românesc: oameni și meșteșuguri”, expoziție fotografică cu ocazia aniversării a 140 de ani de relații diplomatice dintre România și Spania",
        "content": "În perioada 4 – 28 martie a.c., expoziția „Satul românesc tradițional: oameni și meșteșuguri” a artistului fotograf Sorin Onișor va fi prezentată în Alcalá de Henares, un eveniment organizat de Ambasada României în Regatul Spaniei în colaborare cu Institutul Cultural Român de la Madrid și Primăria orașului Alcalá de Henares, se precizează într-un comunicat.\n\n\nGăzduită în sala de expoziții “Antonio López” din Antiguo Hospital de Santa María la Rica, considerată una dintre cele mai reprezentative clădiri ale orașului, deținător al unui patrimoniu arhitectural remarcabil, expoziția cuprinde un număr de 30 de fotografii ale artistului fotograf și constituie un prilej de întâlnire cu peisaje sau personaje inedite, care vorbesc despre frumusețea și poezia satului românesc. Expoziția își propune să adreseze o invitație de a descoperi o lume considerată dispărută, într-un amestec cu un peisaj idilic: o zonă rurală tradițională, cu care trase de boi, unde țăranii cu pălării cosesc fânul sau unde bunicile, cu obrazul îmbujorat, încă țes lâna, toți purtând cu mândrie costumul popular.\n\n\n„Satul românesc tradițional: oameni și meșteșuguri” deschide seria de evenimente culturale \nprezențiale\n, prilejuite de aniversarea a 140 de ani de la stabilirea relațiilor diplomatice dintre România și Spania. Evenimentul face parte dintr-un program de diplomație publică și culturală coordonat de Ministerul Afacerilor Externe, prin Ambasada României în Regatul Spaniei. De asemenea, în acest an aniversar, atât publicul spaniol, cât și numeroasa comunitate de români prezentă în Spania vor avea ocazia de a lua parte la o suită de evenimente culturale, de la concerte extraordinare organizate în clădiri simbol aparținând Patrimoniului Național spaniol, la expoziții și conferințe tematice. Punctul central al programului cultural îl reprezintă organizarea uneia dintre cele mai importante expoziții românești de arheologie, „Tezaure Arheologice din România- Rădăcinile dace și romane”, la Muzeul Național de Arheologie din Madrid, o locație centrală din capitala Spaniei, menită să ofere o vizibilitate sporită culturii și istoriei României. Pentru marcarea celor 140 de ani de relații diplomatice, publicul va avea acces la o expoziție itinerantă, constând în prezentarea unor documente și materiale aparținând Arhivelor Diplomatice române și spaniole, deopotrivă, care ilustrează evoluția relațiilor bilaterale România-Spania de-a lungul timpului. De asemenea, Ambasada pregătește pentru lansare și un Album aniversar al relațiilor bilaterale româno-spaniole.\n\n\nOrganizarea Programului aniversar România-Spania 2021 este realizată de către Ministerul Afacerilor Externe, prin Ambasada României în Regatul Spaniei, în calitate de coordonator, cu sprijinul Ministerului Apărării Naționale, al Ministerului Culturii și al Institutului Cultural Român prin filiala sa de la Madrid.\n\n\nSorin Onișor\n, cunoscut sub numele de „Fotograful poporului român”, vizitează satele românești de peste 12 ani, surprinzând în fotografiile sale magia tradițiilor pierdute. Considerat un reper pentru fotografie și foto-jurnalism, peisajele sale spectaculoase și portretele poetice aduc un stil nou fotografiei românești.\n\n\nAntiguo Hospital de Santa Maria la Rica / Sala Antonio López, Calle Santa María la Rica, 3\n \n\n\nProgram de vizitare:\n\n\nMarți – sâmbătă: între orele 11:00 – 14:00 și 17:00 – 20:00 h /Duminică: între orele 11:00 – 14:00 h / Luni: închis\n\n\nIntrare liberă. Acces limitat. \n\n\nPentru informații actualizate cu privire la calendarul activității, vă rugăm să consultați paginile web ale organizatorilor:\n\n\nhttp://madrid.mae.ro/\n\n\nhttps://www.icr.ro/\n\n\nhttps://culturalcala.es/exposiciones/",
        "author": null,
        "date": "2021-02-27T10:54:06+02:00",
        "category": "Spania",
        "url": "https://occidentul-romanesc.com/satul-traditional-romanesc-oameni-si-mestesuguri-expozitie-fotografica-cu-ocazia-aniversarii-a-140-de-ani-de-relatii-diplomatice-dintre-romania-si-spania/",
        "region": "Spania"
    },
    {
        "title": "Save the date – 15 Octombrie 2020 – prima ediție a Cercului Donatorilor din Barcelona",
        "content": "Celor care doresc să contribuie la schimbarea în bine din România, de mai aproape, sau de mai departe, iată o oportunitate:\n\n\nSuntem un grup de 5 (cinci) prieteni, tineri profesioniști români din Catalonia, care am decis să construim și aici \no platformă\n care să permită diasporei să se implice pozitiv în schimbările de acasă sprijinind inițiative civice sau sociale relevante. \n\n\nOrganizațiile pe care le susținem în această ediție sunt Motivation România, Recorder și Expert Forum.\n\n\nFiecare are un proiect care ne aduce mai aproape de societatea pe care ne-o dorim. Dacă ai dorit să votezi și n-ai putut, sau n-a contat, dacă ai stat și tu pe holurile spitalelor până ai învățat toate nuanțele (in)umanității, sau dacă vrei să trăiești într-o societate în care o dizabilitate nu înseamnă un prizonierat, poți face ceva. \n\n\nDatorită limitărilor impuse de COVID suntem nevoiți, din păcate, să organizăm prima ediție doar\n online\n. Din fericire, acest format ne permite să ne adresăm unei audiențe mult mai mari decât celei locale, așa că invitam românii din toată Spania să se alăture \ninitiativei noastre\n (îi invităm să se înscrie la evenimentul nostru de pe Facebook sau de pe Eventbrite)\n\n\nFundația Motivation România\n construiește un Fond al Scaunelor Rulante pentru a reda libertatea de mișcare copiilor și adulților cu dizabilități locomotorii. Cu un cost mediu de ~100 EUR ei aduc, recondiționează și donează scaune care pot costa până la ~3000 EUR. \n\n\nExpert Forum\n gestionează proiectul Vot Corect la alegerile parlamentare, căruia îi dedică rețeaua de observatori FiecareVot, un call center pentru sesizări (peste 1500 la ultimele alegeri, mai ales din diaspora), asistență și informare, precum și monitorizarea anterioară a legislației și procedurilor electorale. \n\n\nRecorder.ro\n lucrează la un documentar despre sistemul de sănătate din România care să evidențieze evoluția sa în ultimii 31 de ani, actorii cheie, factorii de putere, dar și poveștile celor direct afectați de corupția din sănătate.\n\n\nCercul Donatorilor BARCELONA",
        "author": null,
        "date": "2020-09-29T19:53:23+02:00",
        "category": "Informații",
        "url": "https://occidentul-romanesc.com/save-the-date-15-octombrie-2020-prima-editie-a-cercului-donatorilor-din-barcelona/",
        "region": "Spania"
    },
    {
        "title": "Scandalul imigrației ilegale în Pinoso și L’Alguenya, provincia Alicante",
        "content": "Localitățile \nPinoso\n și \nL’Alguenya\n din provincia \nAlicante\n, Spania, au fost zguduite de un scandal privind creșterea neobișnuită a populației străine în aceste două localități agricole dedicate viticulturii. Cazul a atras atenția autorităților, iar agenții Unității împotriva Rețelelor de Imigrare și Documente False (UCRIF) din cadrul Poliției Naționale din Alicante au demarat o anchetă amănunțită. Anchetatorii afirmă că liderii schemei au folosit documente false pentru a înscrie ilegal indivizi în diverse locuințe, exercitând presiuni asupra proprietarilor, în special a celor în vârstă.\n\n\nÎn acest context, 14 persoane, inclusiv doi funcționari locali, au fost arestate sub acuzații de falsificare de documente și facilitare a imigrației ilegale. Alți 12 indivizi sunt considerați presupuși beneficiari ai schemei, iar peste douăzeci de persoane sunt în cercetare, inclusiv alți doi funcționari municipali care nu au fost încă arestați. Cei trei lideri ai schemei au fugit în Maroc în timpul operațiunii polițienești, iar un mandat de arestare a fost emis împotriva lor în cazul în care revin în Spania.\n\n\nLiderul schemei, în complicitate cu alți indivizi, se ocupa de eliberarea permiselor de închiriere în schimbul unor sume de bani cuprinse între 200 și 1.500 de euro. Începând cu luna iulie, aceștia efectuau intermedierea între clienți și funcționarii administrațiilor locale, înregistrându-i fraudulos ca rezidenți.\n\n\nChiar dacă cei arestați au fost eliberați sub control judiciar, așteptând judecata, poliția continuă procesul de identificare și arestare a celor implicați în rețeaua de documente false. Cei trei lideri sunt căutați cu mandat de arestare, iar ancheta este în plină desfășurare, cu suspiciunea că numărul persoanelor implicate în această rețea ilegală va crește pe măsură ce aceasta se dezvăluie în continuare.\n\n\nInformații și foto: elpais.com/",
        "author": null,
        "date": "2024-01-02T11:55:04+02:00",
        "category": "Spania",
        "url": "https://occidentul-romanesc.com/scandalul-imigratiei-ilegale-in-pinoso-si-lalguenya-schemele-de-documente-false-dezvaluite/",
        "region": "Spania"
    },
    {
        "title": "Schimbări importante în domeniul împrumuturilor ipotecare",
        "content": "Pe data de 17 iunie 2019 intră în vigoare Legea 5/2019 din 15 martie care aduce modificări importante în domeniul \ncreditelor imobiliare\n, modificări care sunt bine de știut având în vedere că unele entități bancare par să ofere condiții mai avantajoase în ultima perioadă, în beneficiul consumatorului, condiții ce se prezintă ca fiind un avantaj pe care banca îl oferă în cazul în care semnați contractul de împrumut ipotecar cu ei. Lucrurile însă nu stau chiar așa, se poate ca banca să nu ne ofere un avantaj în cazul în care semnăm contractul de împrumut cu ea, ci doar se respectă noile prevederi legale, ca toate celelalte entități bancare.\n\n\nCe modificări sunt aduse?\n Așadar, \nprincipalele modificări\n prevăzute de noua lege privesc, printre altele, \nclauzele abuzive\n, \ncheltuielile privind constituirea împrumutului\n care se împart clar între bancă şi client pentru a nu mai exista polemică în acest sens, \ncomisionul băncii\n în cazurile de achitare anticipată a împrumutului şi în ce condiţii se poate trece la executarea datoriilor restante în cazul în care cumpărătorul împrumutat ajunge în situaţia imposibilităţii achitării ratelor bancare.\n\n\nExistă posibilitatea ca în contract să existe clauze abuzive privind dobânzile?\n În ceea ce priveşte clauzele abuzive care stabileau un minim la dobândă, indiferent de valoarea EURIBOR, această problemă nu va mai apărea datorită faptului că a fost interzis prin lege stabilirea unui minim garantat la ipotecile variabile. Astfel, cu o ipotecă cu dobândă variabilă, banca va suporta şi ea consecinţele fluctuaţiei EURIBOR sau similare, la fel ca şi clientul.\n\n\nClauza TREI BIS din contractele de împrumut pe care sunt sigură că mulţi dintre dvs. o cunosc, nu va prevedea în noile contracte un minim, iar cei care au semnat contracte de împrumut până acum şi nu au reclamat în instanţă eliminarea clauzei abuzive, le recomand să ia legătura cu un avocat care să studieze contractul şi dacă este cazul, să reclame cu toată încrederea eliminarea clauzelor abuzive din contractul de împrumut şi restituirea sumelor achitate din cauza acestor clauze.\n\n\nCe se întâmplă cu cheltuielile constituirii contractului de împrumut? Schimbări importante vin şi în privinţa cheltuielilor contractului de împrumut. De acum înainte, băncile vor suporta cheltuielile de constituire a împrumutului, ceea ce va economisi aproximativ 2.000 de euro în buzunarul cumpărătorului la un împrumut de aproximativ 150.000 euro. Astfel, banca va suporta cheltuielile biroului care se ocupă de demersurile necesare (gestoría), notarul (pentru duplicatul contractului de împrumut care rămâne la bancă), mult discutatul Impozit pentru Actele Juridice Documentate (IAJD) şi taxa pentru înscrierea contractului în Registru Proprietăţii.\n\n\nÎnsă şi cumpărătorii vor suporta anumite cheltuieli la întocmirea contractului de împrumut ipotecar. Vom suporta în continuare cheltuielile de evaluare a imobilului (tasación) şi copia contractului de la notar pe care o vom păstra. Ceea ce este important de reţinut în privinţa acestor cheltuieli este faptul că banca nu vă face o favoare, ci doar respectă prevederile legale şi este obligată să suporte aceste cheltuieli. Doar în momentul în care vă oferă de exemplu achitarea inclusiv a evaluării imobilului şi cheltuielile notariale integrale, se poate spune că vă oferă un avantaj.\n\n\nCe se întâmplă cu persoanele care au semnat contractul de împrumut înainte de intrarea în vigoare a acestei legi şi au achitat în totalitate aceste cheltuieli?\n În prezent se pot reclama în instanţă cheltuielile achitate pentru gestiune (gestoría), notariat, în proporţie de 50%, Registrul Proprietăţii şi depinzând de jurisprudenţa instanţei de judecată, se pot reclama şi cheltuielile de evaluare ale imobilului.\n\n\nNoua lege aduce prevederi importante privind achitarea anticipată a împrumutului şi stabileşte limite în ce priveşte comisionul aplicat de către entitatea bancară în aceste cazuri, pentru a se evita eventualele abuzuri din partea băncilor.\n\n\nCe se va întâmpla dacă nu voi putea achita împrumutul?\n Alte modificări importante privesc condiţiile trecerii la rezilierea contractului bancar în cazul în care cumpărătorul ajunge în situaţia imposibilităţii de a achita ratele bancare. Astfel, în prima jumătate a vieţii împrumutului ipotecar, nu se va putea denunţa contractul decât în cazul în care nu se achită 12 rate sau datoriile ajung la 3% din suma împrumutată. Dacă ne aflăm în a doua jumătate a vieţii împrumutului, numărul ratelor neachitate se ridică la 15 şi la 7% proporţional din capitalul datorat. Această schimbare legislativă este mai mult decât binevenită având în vedere că până acum banca cerea în instanţă executarea împrumuturilor şi după o singură rată neplătită, foarte multe familii au pierdut imobilele achiziţionate din cauza acestei clauze abuzive din contractele de împrumut bancar.\n\n\nSe aplică aceste prevederi contractului meu de împrumut?\n Din păcate, toate aceste prevederi stabilite prin noua lege vor produce efecte doar pentru viitor, ceea ce înseamnă că nu se aplică pentru contractele încheiate înaintea intrării în vigoare a acesteia. Aşadar, cei care au clauze abuzive în contractele de împrumut trebuie să meargă pe calea instanței de judecată pentru a-şi reclama drepturile – eliminarea clauzelor abuzive şi  solicitarea restituirii sumelor achitate.\n\n\nCum trebuie să procedez în cazul unei executări silite?\n Pentru cumpărătorii care ajung în situaţia unei executări silite, îi sfătuiesc în primul rând să ridice notificările trimise de către bancă sau judecătorie şi să ia legătura urgent cu un avocat care să le apere interesele, pentru că, repet şi o să tot repet, dacă nu se ridică citaţiile de la judecătorie asta nu înseamnă că procesul se opreşte, ci se publică citaţia prin publicitate şi aveţi un termen de 10 zile pentru a vă opune la executare cu toate garanţiile legale, iar odată trecut acest termen, cu greu se mai poate face ceva în procedura care să oprească procesul.\n\n\nAutor: Avocat Ioana Bratuleanu (Madrid) – Colaborator voluntar la Occidentul Românesc\n\nAvocat ICAM specializat în Drept internațional\n\nTelefon 642.308.360\n\nE-mail: \nsecretaria@brilawabogados.es",
        "author": null,
        "date": "2022-08-25T11:17:22+02:00",
        "category": "Articole",
        "url": "https://occidentul-romanesc.com/schimbari-importante-in-domeniul-imprumuturilor-ipotecare/",
        "region": "Spania"
    },
    {
        "title": "Se elimină dubla impunere cu privire la impozitele pe venit, România-Spania",
        "content": "Ambasada României la Madrid informează cetățenii români rezidenți în Spania, că la data de 14 ianuarie 2021 va intra în vigoare Convenția dintre România şi Regatul Spaniei pentru eliminarea dublei impuneri cu privire la impozitele pe venit şi prevenirea evaziunii fiscale şi a evitării plății impozitelor.\n\n\nAceastă Convenție actualizează prevederile tratatului anterior, semnat între cele două state în anul 1979.\n\n\nConvenția, care încorporează standardele Organizației pentru Cooperare și Dezvoltare Economică, se aplică persoanelor rezidente într-una sau în ambele țări semnatare. Impozitele acoperite în această Convenție sunt:\n\n\no             În România: impozitul pe venit (pentru persoane fizice) și impozitul pe profit (pentru persoane juridice);\n\n\no             În Spania: impozitul pe venitul persoanelor fizice (IPRF), impozitul pe veniturile societăților (Impuesto sobre la Renta de Sociedades) și Impozitul pe venitul nerezidenților (Impuesto sobre la Renta de No Residentes).\n\n\nCâteva prevederi de interes pentru cetățenii români rezidenți în Spania:\n\n\n\n\nVeniturile obținute de cetățenii români rezidenți în Spania din proprietăți imobiliare situate în România (chirii, vânzare de imobile sau terenuri, arendă etc.) se impozitează doar în România.\n\n\nVeniturile obținute de cetățenii români rezidenți în Spania din dividende în România se impozitează în Spania. Totuși, în România se impune o reținere la sursă de 5%, care se poate deduce din impozitul datorat în Spania (credit fiscal).\n\n\nVeniturile obținute de cetățenii români rezidenți în Spania din redevențe în România se impozitează în Spania. Totuși, în România se impune o reținere la sursă de 3%, care se poate deduce din impozitul datorat în Spania (credit fiscal).\n\n\nVeniturile obținute de cetățenii români rezidenți în Spania din dobânzi în România se impozitează, ca principiu, în Spania, iar România poate impune o reținere la sursă de 3%, care se poate deduce din impozitul datorat în Spania (credit fiscal). Totuși, deoarece legislația spaniolă nu prevede un impozit cu reținere la sursă în cazul dobânzilor, în Protocolul anexat Convenției se prevede reducerea la zero a cotei de impozit de 3% reținut în România, până când și Spania introduce un astfel de impozit în legislația internă.\n\n\n\n\nPrin noua convenție se reglementează și impozitarea veniturilor sub formă de salarii și pensii, a veniturilor obținute de studenți, practicanți, artiști și sportivi, precum și a veniturilor obținute din câștiguri de capital.\n\n\nVersiunea Convenției în limba română: \nhttps://static.anaf.ro/static/10/Anaf/AsistentaContribuabili_r/Conventii/Spania2.html\n\n\nVersiunea Convenției în limba spaniolă: \nhttps://www.boe.es/diario_boe/txt.php?id=BOE-A-2020-15493\n\n\nPentru informații suplimentare vă puteți adresa departamentului economic din cadrul ambasadei, la adresa de e-mail: \nmadrid.economic@mae.ro",
        "author": null,
        "date": "2020-12-10T12:34:44+02:00",
        "category": "Informații",
        "url": "https://occidentul-romanesc.com/se-elimina-dubla-impunere-cu-privire-la-impozitele-pe-venit/",
        "region": "Spania"
    },
    {
        "title": "Se lansează Școala românească de weekend „Nicolae Iorga” din Castellón",
        "content": "Institutul Hispano Român\n lansează proiectul-pilot Școala românească de weekend „Nicolae Iorga” din Castellón, finanțat de către Secretariatul General al Guvernului – Departamentul pentru Românii de Pretutindeni.\n\n\nNe dorim ca prin intermediul acestui proiect să păstrăm și să promovăm valorile culturale și identitare românești pentru copiii români cu vârsta între 4 și 14 ani, din zona Castellón.\n\n\nÎn cadrul Școlii românești de weekend „Nicolae Iorga” din Castellón se vor organizăm activități educaționale de limbă, cultură și civilizație românească, de muzică, pictură și lucru manual.\n\n\nScopul înființării Școlii românești de weekend „Nicolae Iorga” din Castellón este de a păstra limba, cultura și tradiția românească în rândul membrilor comunității de români din Castellón.\n\n\nAvând în vedere numărul foarte ridicat al copiilor români născuți în afara României, care nu își cunosc originile, nu știu cine a fost Mihai Eminescu, Ion Creangă, nu știu ce a însemnat Marea Unire sau nu cunosc regiunile și județele României, ne propunem ca prin intermediul atelierelor, să facem cunoscute reperele culturale românești și să păstrăm intact spiritul, originile și valorile noastre.\n\n\nContextul sanitar existent a determinat adaptarea cursurilor Școlii „Nicolae Iorga”, acestea desfășurându-se atât în formatul tradițional, cât și în format online, în funcție de evoluția situației actuale, dar și pentru a respecta toate măsurile în vigoare.\n\n\nInstitutul Hispano Român dorește să mulțumească pe această cale Secretariatului General al Guvernului – Departamentului pentru Românii de Pretutindeni pentru sprijinul acordat, precum și partenerilor externi ai proiectului, în mod special Școlii Românești „Nicolae Iorga” din Liverpool și rețelei de școli „Nicolae Iorga” din Marea Britanie.\n\n\nActivitățile noastre se vor desfășura până la jumătatea lunii decembrie a anului 2020.\n\n\nPentru informații suplimentare sau înscrieri, vă rugăm să ne scrieți la adresa de email \nnicolaeiorga@institutohispanorumano.org\n sau pe pagina de Facebook \nhttps://www.facebook.com/scoalaromaneascanicolaeiorgacastellon/\n\n\nTransmite: \nInstitutul Hispano Român din Castellón de la Plana",
        "author": null,
        "date": "2020-09-23T19:29:14+02:00",
        "category": "Spania",
        "url": "https://occidentul-romanesc.com/se-lanseaza-scoala-romaneasca-de-weekend-nicolae-iorga-din-castellon/",
        "region": "Spania"
    },
    {
        "title": "Secretarul general pentru politica de apărare a Spaniei a fost decorat cu „Steaua României în grad de Comandor”",
        "content": "Ambasadorul României la Madrid, \nGeorge Bologan\n, a acordat amiralului spaniol (r) \nJuan Francisco Martínez Núñez\n, secretar general pentru politica de apărare, \n„\nSteaua României în grad de Comandor\n”\n, cea mai înaltă decorație conferită de Președintele României \n„în semn de apreciere pentru ceea ce am realizat împreună”\n și pentru că activitatea sa \n„a avut o influență nu numai la nivel militar, ci și la nivel politic și diplomatic”.\n\n\nEvenimentul s-a desfășurat marți, \n14 martie 2023\n, într-o atmosferă festivă, găzduită de Sala Mudejar a Cercului Militar Alcázar din Madrid, se precizează într-un comunicat.\n\n\nLa primirea decorației \n„Steaua României în grad de Comandor”\n, amiralul (r) Juan Francisco Martínez Núñez și-a exprimat mândria pentru această recunoaștere și a evidențiat faptul că cele două țări, România și Spania, și Forțele lor Armate au o relație strânsă și o cooperare excelentă.\n\n\nLa rândul său, ambasadorul George Bologan a subliniat faptul că armata ne oferă un model de luptă și un comportament responsabil nu doar în timp de război, ci și în viața de zi cu zi, și a profitat de ocazie pentru a mulțumi armatei spaniole pentru sentimentul de prietenie și pentru prezența sa în România.\n\n\nRomânia și Spania, ca parteneri în Alianța Nord-Atlantică, au atins obiective importante. Curajul militarilor și solidaritatea de care dau dovadă în fiecare moment sunt un exemplu și un stimulent pentru societatea civilă, pentru a construi o lume mai unită și mai sigură pentru generațiile viitoare.\n\n\nRomânia și Spania sunt un exemplu de unitate și cooperare militară, împărtășind valori esențiale precum pacea, libertatea, securitatea și democrația, care transcend orice graniță geografică.\n\n\nComunicat și imagini: Ambasada României la Madrid",
        "author": null,
        "date": "2023-03-15T08:28:18+02:00",
        "category": "Politică",
        "url": "https://occidentul-romanesc.com/secretarul-general-pentru-politica-de-aparare-a-spaniei-a-fost-decorat-cu-steaua-romaniei-in-grad-de-comandor/",
        "region": "Spania"
    },
    {
        "title": "Condamnare pentru agenții Mossos d’Esquadra acuzați de agresiune rasistă în Manresa, Barcelona",
        "content": "Un subofițer și cinci agenți ai Mossos d’Esquadra au fost condamnați luni, 18 septembrie a.c., la un an și șase luni de închisoare cu suspendare și înterzicerea exercitării dreptului de a ocupa o funcție publică, în urma unui caz de agresiune rasistă asupra unui tânăr de culoare în Manresa, Barcelona, în ianuarie 2019\n. Cazul a implicat bătăi, scuipături și amenințări cu un foc de armă, însoțite de insulte rasiste cum ar fi „maimuță” sau „gunoi uman”.\n\n\nÎn ciuda cererii inițiale a procurorilor de a primi o condamnare de trei ani și jumătate de închisoare și patru ani de suspendare a dreptului de a ocupa funcții publice, agenții au încheiat un acord cu părțile vătămate pentru o condamnare cu suspendare, care include și o amendă de 300 de euro și o despăgubire de 80.000 de euro pentru victimă, sumă pe care Guvernul Cataluniei (Generalidad de Cataluña) o suportă ca parte civilă subsidiară.\n\n\nSecția 21 a Curții de Apel din Barcelona i-a condamnat pe agenții Mossos inculpați, oferindu-le posibilitatea de a evita închisoarea cu condiția să participe la un program pentru egalitate și non-discriminare și să nu se apropie de victimă la mai puțin de 500 de metri timp de patru ani.\n\n\nÎn plus, Departamentul de Interne a confirmat că va exclude acești agenți din corpul poliției. Un proces de destituire din calitatea de funcționari va fi inițiat în următoarele ore sau zile.\n\n\nAgenții Mossos d’Esquadra au fost condamnați pentru infracțiuni împotriva integrității morale și vătămare ușoară, cu circumstanța agravantă a rasismului pentru cinci dintre ei, în timp ce al șaselea a fost achitat, considerându-se că nu a avut o participare activă în evenimente, deși pedeapsa sa este aceeași ca a celorlalți.\n\n\nDe asemenea, tuturor li s-a aplicat circumstanța atenuantă foarte calificată a reparației prejudiciului, deoarece condamnații au depus deja 30.000 de euro.\n\n\nAvocata acuzării particulare exercitate de SOS Racismo, Lorena Antón, care inițial a cerut șase ani de închisoare și doisprezece ani de suspendare a dreptului de a ocupa funcții publice pentru cei șase Mossos, a declarat presei că întregul proces judiciar a întâmpinat multe obstacole și că a oferit prioritate dorinței victimei de a închide acest caz fără a-l prelungi și mai mult.\n\n\nEvenimentele au avut loc în timpul unei solicitări judiciare, când cei șase inculpați s-au deplasat pe 10 ianuarie 2019 la un imobil ocupat din Sant Feliu Sasserra (Barcelona) pentru a executa o cerință judiciară de identificare a ocupanților. Potrivit descrierii din scrisoarea de acuzare a procurorului, aceștia l-au agresat pe tânărul de culoare Wubi D.C., aplicându-i lovituri, scuipături și insulte rasiste, subliniindu-se că au fost motivați de prejudecăți rasiale. Tânărul a reușit să înregistreze evenimentele cu telefonul său mobil și să fugă într-o zonă nelocuită apropiată. Unul dintre Mossos a tras un foc de armă în aer, dar nu l-a lovit pe tânăr. Victima s-a ascuns o vreme și apoi s-a întors pentru a colabora cu poliția, moment în care agenții l-au agresat din nou și i-au adresat insulte rasiste grave.\n\n\nAceastă condamnare cu suspendare subliniază importanța combaterii rasismului și a discriminării în societate, subliniind că nimeni nu este mai presus de lege.\n\n\nSursă informații și foto: RTVE",
        "author": null,
        "date": "2023-09-19T08:40:43+02:00",
        "category": "Spania",
        "url": "https://occidentul-romanesc.com/sectia-21-a-curtii-de-apel-din-barcelona-i-a-condamnat/",
        "region": "Spania"
    },
    {
        "title": "Semnare acord de colaborare între Muzeul Naţional George Enescu şi Muzeul Interactiv al Muzicii din Málaga",
        "content": "Consulatul General al României la Sevilla\n anunță semnarea, la 13 octombrie 2022, a unui acord de colaborare între \nMuzeul Interactiv al Muzicii\n din \nMálaga\n și \nMuzeul Național George Enescu\n, având ca obiectiv principal promovarea culturii româneşti, precum şi a imaginii României în Spania.\n\n\n\n\nColaborarea \nConsulatului General al României la Sevilla\n cu \nMIMMA\n a evoluat de o manieră pozitivă pe tot parcursul acestui an, astfel încât, semnarea acordului de colaborare dintre cele două instituții muzeale, reprezintă o continuitate firească a acțiunilor de diplomație publică inițiate de oficiul consular, se precizează în comunicat.\n\n\n\n\nPrin semnarea documentului menționat, cele două muzee îşi propun dezvoltarea unui cadru de colaborare, în vederea promovării prin programe culturale, a creaţiei muzicale româneşti şi spaniole, precum şi a dimensiunii creatoare a muzicianului şi compozitorului român \nGeorge Enescu.\n\n\nComunicat și foto: Consulatul General al României la Sevilla",
        "author": null,
        "date": "2022-10-17T17:21:15+02:00",
        "category": "Spania",
        "url": "https://occidentul-romanesc.com/semnare-acord-de-colaborare/",
        "region": "Spania"
    },
    {
        "title": "Madrid: Serbarea copiilor înscriși la cursurile de chitară și actorie",
        "content": "Serbarea la final de an școlar a grupelor de copii înscriși la cursurile de chitară și actorie organizate sub egida Ambasadei României la Madrid, „Clubul Copiilor” a fost un motiv de bucurie, recunoștință și emoție. Și pentru că micii artiști se numără printre cei mai talentați români din comunitate, ambasada a considerat că ultima zi de cursuri reprezintă un bun prilej pentru a înmâna diplome de merit atât participanților, cât și minunatelor lor profesoare, care, din pasiune pentru artă și dragoste pentru copii, și-au dedicat o mare parte din timpul liber pentru a împărtăși celor mici tainele muzicii și ale actoriei.\n\n\n\n\nDiplomele de „Român Talentat” au fost înmânate de ambasadorul George Bologan în semn de apreciere pentru interesul copiilor de a-și valorifica aptitudinile și de a oferi timpului sens prin pregătirea constantă. Meritul și entuziasmul celor două profesoare de a investi în a scoate la lumină înclinațiile artistice și de a stimula creativitatea copiilor au fost răsplătite printr-o Diplomă de Excelență.\n\n\nÎn mesajul transmis părinților, ambasadorul a subliniat importanța ca cei mai tineri să fie însoțiți în pătrunderea progresivă în societate și în tainele vieții. \n„În inima fiecărui copil se află o imensă bogăție care are nevoie să fie valorificată în dezvoltarea umană către maturitate. Copiii sunt izvor de speranță, părinții, la rândul lor, trăiesc și muncesc pentru micuții lor, iar ambasada a dorit să le fie alături crezând cu tărie că în copii, fiecare națiune își vede propriul viitor”.\n\n\n\n\nAmbasada transmite și pe această cale, invitația de a se alătura și alți copii în Clubul Copiilor. Pentru a vă înscrie copilul la lecțiile gratuite este de ajuns să trimiteți un mesaj la adresele de email: \neninerica@yahoo.com\n (chitară) și \nmariana_achimxx@yahoo.es\n (actorie), unde să indicați: numele și vârsta copilului; dacă copilul dumneavoastră a mai urmat vreun curs de chitară/actorie; numele, și un număr de telefon al părintelui.\n\n\nFoto: \nAmbasada României în Regatul Spaniei",
        "author": null,
        "date": "2022-06-27T19:59:58+02:00",
        "category": "Cultură",
        "url": "https://occidentul-romanesc.com/serbarea-copiilor-inscrisi-la-cursurile-de-chitara-si-actorie/",
        "region": "Spania"
    },
    {
        "title": "„Serile Acasă” la Ambasada României de la Madrid",
        "content": "În perioada \nmartie-mai 2023\n, cinefilii sunt așteptați la sediul Ambasadei României la Madrid (Avenida Alfonso XIII, nr. 157) pentru a viziona trei filme românești de excepție.\n\n\nEvenimentul începe sâmbătă, \n11 martie\n, la ora 12:30 cu proiecția „Tata mută munții”, un film în regia lui Daniel Sandu lansat în 2021 și inspirat dintr-un fapt real (trailer: \nhttps://www.youtube.com/watch?v=fCw4tsoOz9U\n).\n\n\nIntrarea este liberă! \n\n\nFilmele românești care vor rula la sediul misiunii diplomatice fac parte din programul de acțiuni pregătit de Ministerul Afacerilor Externe și Institutul Cultural Român pentru a celebra 30 de ani de când \n#România\n a devenit membru cu drepturi depline al Organizației Internaționale a Francofoniei, se precizează în comunicat.\n\n\nCei interesați sunt invitați la eveniment pentru a marca \n#împreună\n acest moment aniversar! \n#România30AniFrancofonie\n\n\nComunicat și foto: Ambasada României în Regatul Spaniei",
        "author": null,
        "date": "2023-03-03T15:52:40+02:00",
        "category": "Cultură",
        "url": "https://occidentul-romanesc.com/serile-acasa/",
        "region": "Spania"
    },
    {
        "title": "Sesiune specială pentru preluarea cererilor de pașapoarte la Consulatul General al României la Madrid",
        "content": "Consulatul General al României la Madrid \nanunță organizarea unei sesiuni speciale pentru preluarea cererilor de pașapoarte pentru cetățenii români ale căror cărți de identitate au expirat în perioada stării de alertă.\n\n\nÎn acest context, pe data de\n 28 mai, între orele 09:00 și 13:00\n, vor putea depune cereri de pașaport cu domiciliul în România toate persoanele cu vârstă peste 18 ani, care îndeplinesc\n \nurmătoarele condiții:\n\n\n\n\nDețin carte de identitate românească expirată în perioada\n 01.03.2020 – 07.06.2022\n;\n\n\nDețin pașaport românesc expirat;\n\n\nAu reședința în zona de competență a Consulatului General de la Madrid (\nhttps://madrid.mae.ro/node/756\n).\n\n\n\n\nCartea de identitate și pașaportul vor fi prezentate în original!\n\n\nPersoanele cu vârsta peste 18 ani, care doresc să obțină un nou pașaport la data și în condițiile indicate mai sus, trebuie să contacteze telefonic oficiul consular la numărul de telefon:  +34 642 525 590 (luni – vineri, între orele 10:00 – 14:30), până cel târziu pe data de \n27 mai\n a.c. Disponibilitatea este limitată!\n\n\nCostul unui pașaport este de 59,00 euro, sumă la care se adaugă costul trimiterii acestuia prin curier. Total de plată 67,50 euro. Plata se va realiza exclusiv cu cardul bancar. Nu se vor prelua alte cereri de servicii consulare față de cel indicat mai sus!\n\n\nComunicat și foto: Ambasada României în Regatul Spaniei",
        "author": null,
        "date": "2022-05-17T13:51:36+02:00",
        "category": "Informații",
        "url": "https://occidentul-romanesc.com/sesiune-speciala-pentru-preluarea-cererilor-de-pasapoarte-la-consulatul-general-al-romaniei-la-madrid/",
        "region": "Spania"
    },
    {
        "title": "Sesizarea Inspecției Muncii în Spania",
        "content": "În articolele din edițiile anterioare am explicat importanța existenței unui contract de muncă care este conform cu realitatea în ceea ce privește orele lucrate și remunerația, consecințele muncii „la negru” afectându-vă grav drepturile în cazul accidentelor de muncă, a problemelor de sănătate sau în cazul solicitării pensiei corespunzătoare.\n\n\nÎn cazul în care întâmpinați probleme la locul de muncă pentru că nu vi se respectă drepturile, trebuie să cunoașteți dreptul de a sesiza Inspecția Muncii, soluție recomandată în anumite cazuri, inclusiv înainte de a reclama în fața instanței de judecată, pentru a dispune de un raport de constatare a infracțiunii comise, care vă va ajuta în dovedirea solicitărilor dumneavoastră în fața instanței de judecată.\n\n\nCazurile cele mai comune unde se apelează la sesizarea Inspecției Muncii sunt inexistența unui contract de muncă (munca „la negru”), nerespectarea programului de muncă trecut în contractul de muncă (contract de muncă cu jumătate de normă, când de fapt se lucrează cu normă întreagă), neplata salariului conform contractului de muncă și a orarului, nerespectarea condițiilor de siguranță și sănătate la locul de muncă, etc.\n\n\nCu ce se ocupă Inspecția Muncii?\n Inspecția Muncii se ocupă cu verificarea aplicării reglementărilor legale în materie de securitate socială și muncă, interferând cât mai puțin posibil în activitatea celor inspecționați. Așadar, în activitatea de inspecție, se va respecta confidențialitatea datelor pe care le iau la cunoștință în desfășurarea inspecției. Cum afectează această îndatorire? De exemplu, dacă o persoană care nu este angajat la societatea inspecționată observă o activitate ilegală, poate sesiza Inspecția muncii, însă după desfășurarea anchetei și impunerea sancțiunilor corespunzătoare nu va fi informat despre rezultat pentru că nu este persoană afectată. Singurii care vor lua la cunoștință despre măsurile luate sunt persoanele afectate în mod direct, în acest caz angajații afectați și societatea.\n\n\nAșadar, Inspecția Muncii se ocupă cu supravegherea îndeplinirii prevederilor legale:\n\n\n\n\nprivind relațiile de muncă – respectarea normelor în materie de relații de muncă individuale și colective (contract, salariu, program), protecția drepturilor și garanțiilor reprezentanților angajaților (reprezentanții sindicali), egalitatea de tratament și oportunități și combaterea discriminării la locul de muncă, deplasarea angajaților în prestarea serviciilor la nivel internațional;\n\n\nprivind prevenirea riscurilor la locul de muncă – respectarea normelor de prevenire a riscurilor la locul de muncă (protecția muncii) și investigarea accidentelor de muncă și a bolilor profesionale;\n\n\nprivind securitatea socială – respectarea normelor în materie de încheiere și desfacere a contractului de muncă, a cotizațiilor și plății acestora, a normelor de obținere a drepturilor de Securitate socială;\n\n\nprivind locurile de muncă – a normelor în materie de încadrare în muncă, a aplicării subvențiilor și ajutoare acordate pentru dezvoltarea locurilor de muncă, formarea profesională la locurile de muncă, activitatea firmelor de gestionare a forței de muncă temporare (ETT).\n\n\n\n\nActivitatea Comisiilor de Inspecție teritorială de muncă se extinde atât asupra persoanelor juridice, cât și asupra persoanelor fizice, publice sau private, comunități de bunuri și alte persoane fără personalitate juridică. Așadar, un/o angajat/ă în domeniul domestic fără contract de muncă poate depune plângere împotriva angajatorului, în cazul în care acesta nu dorește să încheie contract de muncă și nu achită contribuțiile sociale, chiar dacă angajatorul este persoană fizică.\n\n\nActivitatea de inspecție începe din oficiu, ca consecință a ordinului unui superior, a unui ordin de serviciu derivat dintr-un plan sau program de inspecție, din propria inițiativă a Comisiei, consecință a cererii motivate a organelor judiciare sau administrative ori, ca urmare a unei plângeri, în acest ultim caz, întocmindu-se un raport cu rezultatul inspecției odată finalizată inspecția, raport care va fi comunicat și afectaților direcți.\n\n\nCine poate prezenta o plângere la Inspecția Muncii?\n Orice persoană care are cunoștință de fapte care ar putea constitui infracțiune în materiile de competența Inspecției (muncă, Securitate socială, sănătate la locul de muncă). Plângerea se poate prezenta în scris în limba spaniolă sau română, personal la Inspecțiile de muncă și Securitate socială, pe internet cu semnătura electronică sau prin poștă (caz în care trebuie trimisă împreună cu plângerea și o copie autentificată a documentului de identitate) și trebuie să conțină: date de identificare ale persoanei care formulează plângerea și semnătura, faptele care por constitui infracțiune, data și locul infracțiunii, indentificarea posibililor contravenienți și alte date relevante. Nu vor fi admise plângerile anonime. Pe pagina web a instituției se poate găsi un model de plângere.\n\n\nCum se desfășoară activitatea de inspecție?\n Inspecția poate presupune o vizită la locul de muncă (mai ales în cazul în care există angajați fără contract de muncă), solicitarea scrisă de a se prezenta la sediul instituției sau deschiderea unui dosar administrativ, când Comisia dispune deja de documentele necesare.\n\n\nVizita Inspecției Muncii la locul de muncă\n. La această vizită se solicită informații angajatorului și angajaților asupra oricăror aspecte privind aplicarea dispozițiilor legale și asupra identității persoanelor care se află la centrul de muncă inspecționat, pentru a determina relația acestora cu centrul de muncă. Se poate solicita prezența angajatorului sau a reprezentantului angajaților și a angajaților pentru a le adresa întrebări și se examinează toate documentele importante pentru îndeplinirea legislației în materie de securitate socială. La această inspecție se pot face fotografii, înrăgistrări video, se pot realiza măsurători și se pot lua mostre din materialele și substanțele manipulate. Deasemenea, se pot lua măsuri preventive pentru a împiedica distrugerea de probe, atâta timp cât nu afectează iremediabil activitatea societății.\n\n\nCe măsuri se pot adopta de către Inspecția Muncii?\n Comisia poate emite un avertisment sau poate solicita îndeplinirea unei măsuri, poate paraliza activitatea în cazul în care există un risc grav sau iminent la locul de muncă, poate emite un proces-verbal de propunere de sancționare a infracțiunilor descoperite, poate promova din oficiu proceduri de înscriere a contractului de muncă, de desfacere a contractului de muncă, de modificare a contractului de muncă, poate suspenda sau anula prestații și poate solicita înapoierea prestațiilor primite ilegal, în colaborare cu Securitatea Socială.\n\n\nOdată întocmit dosarul de inspecție se emite un raport al infracțiunilor constatate, iar față de acesta societatea sau persoana fizică poate prezenta un înscris prin care să facă cunoscut punctul său de vedere cu privire la cele constatate în termen de 15 zile lucrătoare. Comisia de inspecție poate adăuga și alte infracțiuni, la cele inițial constatate, dacă se constată comiterea altor infracțiuni. Organul competent va emite o Încheiere confirmând, anulând sau modificând propunerea de sancțiune. Față de acest document se poate prezenta un recurs administrativ în termenul de o lună sau se poate merge direct pe cale judiciară, cu recurs în fața instanței de judecată.\n\n\nAutor: \nAvocat Ioana Bratuleanu\n (Madrid) – Colaborator voluntar la Occidentul Românesc\n\n\nAvocat ICAM specializat în Drept internațional\n\n\nTelefon 0034.642.308.360\n\n\nWeb: \nwww.brilawabogados.es\n\n\nE-mail: \nsecretaria@brilawabogados.es",
        "author": null,
        "date": "2022-08-25T11:13:44+02:00",
        "category": "Articole",
        "url": "https://occidentul-romanesc.com/sesizarea-inspectiei-muncii-in-spania/",
        "region": "Spania"
    },
    {
        "title": "Sevilla: Forum de afaceri România-Andaluzia",
        "content": "Miercuri, 20 octombrie a.c., a avut loc la Sevilla (Spania), \nForumul de afaceri România-Andaluzia\n, cu participarea unui număr semnificativ de companii românești interesate de piața spaniolă și reprezentanți a numeroase companii spaniole din IT/tehnologie, turism, auto, logistică, energie, industria alimentară și consultanță de afaceri.\n\n\nEvenimentul a fost organizat de către Ambasada României în Regatul Spaniei și Consulatul General al României la Sevilla, în colaborare cu Secretariatul General pentru Acțiune Externă al guvernului regional andaluz și EXTENDA, companie publică de promovare a exporturilor și investițiilor străine din subordinea acestuia, se precizează într-un comunicat.\n\n\nÎn deschiderea Forumului, ambasadorul \nGabriela Dancău\n a subliniat importanța dimensiunii economice a Parteneriatului Strategic româno-spaniol și potențialul de dezvoltare al relațiilor comerciale româno-andaluze, reiterând angajamentul pentru menținerea actualelor tendințe de creștere a schimburilor comerciale bilaterale, a nivelului investițiilor și proiectelor derulate de firmele spaniole în România, inclusiv în contextul disponibilității fondurilor europene alocate României și al experienței de succes a companiilor spaniole în derularea de proiecte cu finanțare europeană.\n\n\nIulia Schnecker\n, reprezentantul Biroului de Promovare Comercial-Economică al Ambasadei, și Sofia Vio, director al Davo Law, au prezentat oportunitățile de afaceri și investiții oferite de România firmelor spaniole, remarcând evoluția economiei românești și perspectivele de creștere post-criză; avantajele României ca destinație pentru investițiile străine, cadrul juridic și fiscal favorabil investițiilor, dinamica relațiilor comerciale între România și Spania și oportunitățile de cooperare bilaterală în energie, IT și infrastructură.\n\n\nDirectorii pentru România ai Happy Tour și EPTISA, \nJavier García del Valle\n și \nIon Țaina\n au împărtășit participanților la forum detalii privind experiențele de succes ale acestor companii spaniole pe piața românească.\n\n\nRelația bilaterală specială și potențialul deosebit de dezvoltare au fost remarcate și de autoritățile spaniole prezente, care au transmis companiilor românești participante informații despre mediul economic din Andaluzia și oportunitățile de afaceri și investiții în această comunitate autonomă spaniolă.\n\n\nForumul de Afaceri a fost urmat de o sesiune de reuniuni bilaterale între companiile românești interesate de consolidarea prezenței lor pe piața spaniolă – în IT/tehnologie, turism, auto, logistică, energie, alimentație publică, imobiliare și industria alimentară – și companiile spaniole interesate de colaborare.\n\n\nCele peste 70 de întâlniri bilaterale care au avut loc la sediul EXTENDA au permis companiilor românești participante să-și prezinte oferta de produse/servicii în fața unor potențiali parteneri spanioli, ca prim pas pentru internaționalizarea pe această piață.\n\n\nEvenimentul face parte din seria de acțiuni ale Ambasadei României la Madrid și ale Consulatului General al României la Sevilla, care au ca obiectiv, promovarea contactelor directe între companiile din cele două țări, în scopul creșterii exporturilor și investițiilor companiilor românești pe piața Spaniei și inițierii de noi proiecte de cooperare economică româno-spaniole.\n\n\n \n \n \n\n\nFoto: Ambasada României în Regatul Spaniei",
        "author": null,
        "date": "2021-10-20T16:35:11+02:00",
        "category": "Spania",
        "url": "https://occidentul-romanesc.com/sevilla-forum-de-afaceri-romania-andaluzia/",
        "region": "Spania"
    },
    {
        "title": "Sevilla: Inaugurarea expoziţiei fotografice „Satul românesc – oameni şi meşteşuguri”",
        "content": "Luni, 11 iulie a.c., în cadrul \nMuzeului de artă şi costume populare din Sevilla\n s-a inaugurat expoziția de fotografie \n„Satul românesc – oameni şi meșteșuguri”\n ce aparține fotografului român \nSorin Onișor\n.\n\n\nProiectul face parte din seria de evenimente de diplomație publică organizată de către \nConsulatul General al României la Sevilla\n în anul 2022, cu sprijinul \nInstitutului Cultural Român\n şi al \nAmbasadei României de la Madrid\n. Activitățile au ca obiectiv promovarea \nculturii\n şi a \ntradițiilor naționale\n.\n\n\n\n\nExpoziția de fotografie, găzduită în perioada \n11 iulie – 04 septembrie\n a.c., de prestigiosul Muzeu de artă şi costume populare din Sevilla, cuprinde o serie de fotografii, care vorbesc despre frumusețea şi poezia satului românesc, prin intermediul cărora organizatorii doresc a transmite publicului larg o invitație de a redescoperi o lume considerată dispărută – o zonă tradițională cu \n„care trase de boi, unde țăranii cu pălării cosesc fânul, iar bunicile cu obrazul îmbujorat ţes lâna”. \n\n\n\n\nLa inaugurarea expoziției au participat, alături de \nBogdan Stănescu\n, consul general al României la Sevilla, \nSusana Cayuelas Porras\n, delegat al guvernului Comunităţii Autonome Andaluzia pentru provincia Sevilla, reprezentanţi ai autorităţilor regionale precum şi reprezentanţi ai comunităţii de români rezidenţi în Sevilla.\n\n\nComunicat și foto: Consulatul General al României la Sevilla",
        "author": null,
        "date": "2022-07-11T19:06:56+02:00",
        "category": "Cultură",
        "url": "https://occidentul-romanesc.com/sevilla-inaugurarea-expozitiei-fotografice-satul-romanesc-oameni-si-mestesuguri/",
        "region": "Spania"
    },
    {
        "title": "Situația juridică a chiriașilor după terminarea stării de alarmă",
        "content": "Declararea stării de alarmă și luarea măsurilor corespunzătoare pentru prevenirea contagierii cu Covid-19 a adus multe familii, persoane fizice autorizate și societăți în pragul vulnerabilității sau a falimentului. Fără îndoială, consecințele la nivel economic și social se vor vedea și în sălile de judecată, dat fiind faptul că multe persoane fizice și societăți nu au reușit să își achite obligațiile prevăzute în contractele de închiriere ale locuințelor sau ale spațiilor în care își desfășurau activitatea.\n\n\nPe parcursul acestui articol voi reda principalele măsuri prevăzute de Decretul Lege 11/2020, din 31 martie 2020, prin care se adopta măsuri urgente complementare în domeniul social și economic pentru a face față Covid-19 și Decretul Lege 15/2020, din 21 aprilie 2020, de măsuri urgente complementare pentru a proteja economia și munca, măsuri prevăzute pentru a proteja atât persoanele fizice în situație de vulnerabilitate, cât și persoanele juridice aflate în imposibilitatea de a face față cheltuielilor, ca urmare a suspendării activității economice.\n\n\nCodul Civil spaniol, Legea 29/1994 de închirieri urbane și Legea 49/2003 din 26 noiembrie de închirieri rustice, prevăd diferite forme ale închirierii, însă toate au în comun aceleași caracteristici: contractul de închiriere este un contract care se încheie prin voința părților, de comun acord, în schimbul unei remunerații și care durează o perioadă de timp. Contractul de închiriere presupune obligații reciproce pentru ambele părți: proprietar și chiriaș.\n\n\nAșadar, proprietarul se obligă la predarea folosinței bunului în favoarea chiriașului, iar chiriașul se obligă la plata unei remunerații în schimb. În cazul neîndeplinirii obligațiilor contractuale, oricare dintre părți poate solicita în fața instanței de judecată fie îndeplinirea obligațiilor, ori finalizarea contractului cu suportarea daunelor corespunzătoare.\n\n\nCe măsuri au fost luate pentru persoanele fizice? \nMăsurile prevăzute în Decretul Lege 11/2020, din 31 martie, urmăresc trei obiective: de a da răspuns situației de vulnerabilitate economică pentru chiriașii afectați de Covid-19, să împiedice ajungerea la starea de vulnerabilitate a micilor proprietari, având în vedere că în 85% din contractele de închiriere, proprietarul locuinței închiriate este o persoană fizică și mobilizarea resurselor economice suficiente pentru obținerea acestor rezultate.\n\n\nMăsurile propuse de decretul menționat sunt suspendarea procedurilor de evacuare a locuințelor închiriate a căror chiriași se află în stare de vulnerabilitate economică și fără alternativă de locuință, prelungirea extraordinară a duratei contractelor de închiriere, amânarea plății chiriei și programul de ajutoare de chirie.\n\n\nSuspendarea procedurilor judiciare de evacuare a locuințelor închiriate.\n Se prevede suspendarea acestor proceduri pentru o perioadă de 6 luni de la intrarea în vigoare a decretului, adică până la data de \n02 octombrie 2020\n. Chiriașul este cel care va trebui să solicite suspendarea procesului în fața Judecătoriei, în cadrul procesului de evacuare, doar în cazul în care se află în situație de vulnerabilitate socială sau economică la care s-a ajuns ca urmare a crizei sanitare Covid-19 și doar dacă nu are o alternativă de locuință.\n\n\nSecretarul judecătoriei va solicita o anchetă socială, după care se va decide dacă se aprobă această suspendare. De avut în vedere este faptul că se va analiza și situația proprietarului care se poate afla în situație de vulnerabilitate și pe cale de consecință, se poate respinge această suspendare de exemplu, dacă veniturile obținute din închiriere reprezintă unicul venit al proprietarului.\n\n\nCum se poate demonstra situația de vulnerabilitate?\n Vulnerabilitatea economică cauzată de urgența sanitară produsă de Covid-19 presupune îndeplinirea următoarelor condiții: ca persoana obligată la plata chiriei să fi rămas fără loc de muncă, să se afle în șomaj tehnic (ERTE) sau să i se fi redus norma sau, în cazul persoanelor fizice autorizate, să fi scăzut în mod substanțial veniturile, iar chiria și cheltuielile cu serviciile de bază (apă, electricitate, gaz, telefon) să depășească 35% din veniturile nete ale familiei și să nu dispună de o altă locuință în proprietate pe teritoriul Spaniei.\n\n\nAceastă situație se poate dovedi prin documente, iar în cazul în care nu se dispune de documente, se poate prezenta o declarație pe propria răspundere și odată finalizată starea de alarmă, se vor putea prezenta documentele necesare în termenul de o lună.\n\n\nPrelungirea extraordinară a duratei contractelor de închiriere. \nPentru contractele de închiriere care au expirat în perioada 2 aprilie și până la două luni de la finalizarea stării de alarmă, la cererea chiriașului, se poate aplica o prelungire extraordinară pentru o perioadă de 6 luni, iar proprietarul va fi obligat să accepte această prelungire.\n\n\nReducerea sau amânarea plății chiriei. \nAceasta trebuie solicitată în termenul de trei luni de la intrarea în vigoare a Decretului (deci până la 02 iulie 2020) iar proprietarul (dacă deține mai mult de 10 proprietăți) trebuie să ofere în 7 zile lucrătoare una din următoarele alternative: reducerea cu 50% a chiriei pe perioada stării de alarmă și următoarele luni, până la 4 luni sau amânarea plății pe următoarele 4 luni, plăți care se vor fracționa și se vor achita în următorii 3 ani, depinzând și de durata contractului.\n\n\nDacă proprietarul are mai puțin de 10 locuințe, atunci nu este obligat să ofere nicio alternativă, iar orice soluție este lăsată la acordul părților.\n\n\nAjutoarele de chirie presupun un program de împrumut de până la 6 ani, care poate fi prelungit în mod excepțional cu încă 4 ani. Se poate acoperi un maxim de 6 luni și se aplică doar persoanelor în situație de vulnerabilitate economică, aprobându-se un maxim de 900 € lunar pe o perioadă de 6 luni (deci cantitatea maximă va fi de 5.400 €). Aparte de acest împrumut, fiecare Comunitate Autonomă a aprobat un ajutor de chirie nerambursabil în limita fondurilor alocate.\n\n\nCe se întâmplă cu închirierea spațiilor de afaceri?\n Lipsa veniturilor pe perioada stării de alarmă a provocat imposibilitatea multor persoane fizice autorizate și societăți de a-și îndeplini obligațiile de natură economică, cum ar fi plata chiriilor spațiilor unde își desfășoară activitatea.\n\n\nDecretul Lege 15/2020, din 21 aprilie, stabilește măsuri de susținere a chiriilor acestor spații, precum și a chiriilor de industrie. Astfel, societățile care și-au văzut afectată activitatea pot solicita o amânare a plății chiriei pe o perioadă de 4 luni, sume ce vor putea fi fracționate și achitate în următorii 2 ani, fără penalizări sau dobânzi.\n\n\nAceștia trebuie să facă dovada reducerii veniturilor cu 75% în comparație cu media din același trimestru din anul anterior. În orice caz, dacă proprietarul solicită, chiriașul va trebui să prezinte documentele contabile.\n\n\nCe este clauza \nRebus sic stantibus\n?\n Această clauză este menită să flexibilizeze acordul dintre părți în situații excepționale și neprevăzute cum este această criză sanitară și care urmărește reechilibrarea prestațiilor contractuale, pentru a evita astfel desfacerea contractului. Cu alte cuvinte, pentru a evita consecințele nefaste pe care le poate produce un contract, cum ar fi pentru o societate comercială falimentul acesteia, în măsura în care sunt îndeplinite condițiile, Judecătoria poate acorda echilibrarea situației.\n\n\nRecomandăm persoanelor care se află în situație de vulnerabilitate ca urmare a crizei sanitare Covid-19, fie ei chiriași sau proprietari, persoane fizice sau juridice, și care nu pot îndeplini contractele de închiriere, indiferent dacă îndeplinesc sau nu condițiile legale pentru solicitarea ajutoarelor sau pentru amânarea plăților, să încerce în primul rând o negociere și de comun acord să se ajungă la o soluție amabilă. Insistăm pe acest aspect, dat fiind faptul că în cazul unui dezacord între părțile contractante, singura soluție rămâne rezolvarea litigiului pe cale judiciară, în fața instanțelor de judecată, iar cu toții putem aprecia faptul că Judecătoriile vor fi extrem de aglomerate în următoarea perioadă.\n\n\nAutor: Avocat Ioana Bratuleanu (Madrid)\n – Colaborator voluntar la Occidentul Românesc\n\nAvocat ICAM specializat în Drept internațional\n\nTelefon 0034.642.308.360\n\nWeb: \nwww.brilawabogados.es\n\nE-mail: \nsecretaria@brilawabogados.es",
        "author": null,
        "date": "2022-08-25T11:14:16+02:00",
        "category": "Articole",
        "url": "https://occidentul-romanesc.com/situatia-juridica-a-chiriasilor-dupa-terminarea-starii-de-alarma/",
        "region": "Spania"
    },
    {
        "title": "„Sobrino de Botin” din Madrid, cel mai vechi restaurant din lume",
        "content": "Într-un colț liniștit din cartierul \n„La Latina”\n, aproape de centrul aglomerat al \nMadridului\n, o clădire cu trei etaje și uși de lemn îi face pe trecătorii curioși să arunce o privire prin ferestre. Ce anume ar putea să determine un călător să se oprească și să inspecteze această locație? Ei, bine, mai multe lucruri, printre care se numără și o placă de la \nGuinness\n pe care scrie \n„cel mai vechi restaurant din lume”\n.\n\n\nRestaurantul în chestiune este „\nSobrino de Botin”, fondat în 1725\n. Deși clădirea datează de la sfârșitul secolului XVI, a devenit restaurant abia atunci când un francez pe nume \nJacques Botin\n s-a mutat în Madrid alături de soția sa, o femeie din Asturias. Intenția ei era să intre în slujba unuia dintre nobilii casei regale austriece Habsburg, care guverna Spania. În 1725, un nepot al soției lui Botin a reușit să deschidă un han în acea locație.\n\n\nÎn curând, a început restaurarea clădirii, care a primit înfățișarea care rezistă până în ziua de azi. Deasupra intrării se află gravată o inscripție pe care este trecută data restaurării.\n\n\nÎn primii ani de la deschiderea restaurantului, în Spania a fost dată o lege care interzicea hanurilor să vândă carne, vin și orice alte produse alimentare. Singura modalitate de a mânca era să aduci mâncarea cu tine.\n\n\nPotrivit \nBusiness Insider\n cuptorul cu lemne realizat în acea perioadă este încă folosit în forma sa originală. Felul principal de mâncare al localului era purcelul prăjit, preparat conform unei rețete care este mai veche chiar și decât cuptorul. Scopul legii era să protejeze afacerile negustorilor prin limitarea drepturilor hangiilor și a dat naștere unei zicale neplăcute: „\nÎn hanurile spaniole, găsești numai ceea ce a adus cu el călătorul.”\n\n\nCând primii proprietari au murit, nu au lăsat moștenitori direcți în urma lor și hanul a trecut în mâinile altui nepot, pe nume Candido Remis. Astfel s-a împământenit numele localului: \n„Sobrino de Botin”\n, adică „Nepotul lui Botin”.\n\n\nCel mai vechi restaurant din lume a rămas în proprietatea familiei până în secolul XIX, când proprietarul s-a schimbat din nou și localul a devenit proprietatea familiei Gonzalo, care deține stabilimentul și în ziua de azi.\n\n\nCartea Recordurilor face observația că este posibil ca, în secolul XIX, pictorul Francisco de Goya să fi lucrat ca spălător de vase la „Sobrino de Botin”, înainte să devină celebru.\n\n\nPrintre alții, și scriitorul american \nErnest Hemingway\n era fascinat de acest loc. Purcelul prăjit era specialitatea sa preferată, dar „Sobrino de Botin” are și alte calități pentru hedoniștii experimentați, după cum arată Trip Advisor.\n\n\nPivnița cu vinuri, care datează din secolul XVI, este plină până sus cu cele mai bune vinuri spaniole, inclusiv cu vinul preferat al scriitorului: \nRioja Alta\n.\n\n\nHemingway\n, care a primit \nPremiul Nobel\n pentru literatură, era un vizitator frecvent, având propria sa masă și bucurându-se de privilegii care nu erau acordate unui client obișnuit, cum ar fi permisiunea să-și prepare singur băutura și paella.\n\n\nHemingway menționează cel mai vechi restaurant din lume în mai multe povestiri, însă pasajele cele mai celebre – și care laudă cel mai mult localul – se află în romanul său „Și soarele răsare” (sau „Fiesta”), publicat în 1926. Ultima scenă din roman are loc în cel mai vechi restaurant din lume, care este descris în detaliu, și slujește drept mărturie despre cât de mult și-a păstrat localul aspectul vechi și farmecul. Protagoniștii, Jake și Brett, iau masa aici, savurând combinația preferată a scriitorului: „\nAm urcat la Botin. Este unul dintre cele mai bune restaurante din lume. Am mâncat purcel prăjit și am băut \nRioja Alta\n. Brett nu a mâncat mult. De obicei nu mânca mult. Eu am mâncat foarte mult.”\n\n\nÎn vremurile mai recente, proprietarii restaurantului au profitat de dragostea scriitorului pentru Botin, în așa măsură încât un restaurant din vecinătate a decis să se distingă de Botin într-un fel amuzant. La intrare în restaurantul rival se află o inscripție pe care scrie: „\nHemingway nu a mâncat niciodată aici.”\n\n\nPână în ziua de azi, boemii și turiștii curioși din lumea întreagă găsesc că „Sobrino de Botin” este un loc perfect pentru a gusta delicatese ori pur și simplu pentru a te bucura de atmosfera unui loc care a fost martorul unui număr impresionant de evenimente istorice, în urma cărora a rămas aproape neatins.\n\n\nA consemnat: Mircea Fluieraș – Occidentul Românesc\n\nFoto: businessinsider.com",
        "author": null,
        "date": "2019-06-22T11:22:03+02:00",
        "category": "Spania",
        "url": "https://occidentul-romanesc.com/sobrino-de-botin-din-madrid-cel-mai-vechi-restaurant-din-lume/",
        "region": "Spania"
    },
    {
        "title": "Șofer român de camion arestat după o cursă pe contrasens în Valencia: Patru răniți și pagube majore",
        "content": "Valencia a trăit momente de tensiune în seara zilei de miercuri spre joi, când un camion a intrat pe celebra V30 și a început să circule în sens invers pe Avenida del Cid, până a ajuns în Plaza de España, unde a fost în cele din urmă oprit. Conducătorul vehiculului, un bărbat de 45 de ani, de naționalitate română, a lăsat în urma sa patru persoane rănite și multiple pagube materiale. Acesta a fost arestat de către Poliția Locală din Valencia, conform surselor oficiale.\n\n\nTotul a început pe autostrada A3, la nivelul localității Quart de Poblet, unde mai mulți șoferi au alertat Garda Civilă, observând cum camionul mergea în zigzag, amenințând siguranța participanților la trafic. După ce a parcurs mai mulți metri în direcție greșită pe Avenida del Cid și a virat pe strada Pintor Benedito, camionul a fost interceptat în Plaza de España. Conducătorul a fost arestat pentru comiterea unui delict împotriva siguranței rutiere.\n\n\nÎn timpul deplasării, șoferul a provocat rănirea a patru persoane: două dintre ele la Quart de Poblet și alte două pe podul din Xirivella. Aceste informații au fost furnizate de Centrul de Informații și Coordonare a Urgențelor (CICU) și publicate de ziarul Las Provincias. De asemenea, bărbatul a avariat mai multe vehicule parcate pe traseul său.\n\n\nCamionul, care aparținea unei firme de închiriere, a suferit daune considerabile, inclusiv pierderea unei roți. Cu toate acestea, majoritatea autovehiculelor afectate au avut avarii minore, în special la oglinzile retrovizoare.\n\n\nÎn momentul arestării, conducătorul vehiculului a refuzat să fie supus testelor de alcoolemie și de droguri, oferind rezistență la reținere, după cum au declarat sursele din cadrul poliției. Conform investigațiilor, deși circula în sens opus, acesta a fost nevoit să încetinească din cauza traficului dens de pe Avenida del Cid, chiar în fața centralului Poliției Locale.\n\n\nIncidentul din Valencia subliniază din nou vulnerabilitatea sistemului rutier în fața unor comportamente iresponsabile. Deși intervenția rapidă a autorităților a evitat un deznodământ tragic, evenimentul atrage atenția asupra necesității unui control mai strict asupra șoferilor și a vehiculelor comerciale închiriate. Faptul că un bărbat aflat într-o stare avansată de ebrietate a fost capabil să circule kilometri întregi în sens invers ridică întrebări serioase cu privire la măsurile de prevenție și răspuns rapid.\n\n\nA consemnat: Mircea Fluieraș – OR\n\n\nSursă informații și foto: EL PAÍS",
        "author": null,
        "date": "2024-09-27T14:32:30+02:00",
        "category": "Spania",
        "url": "https://occidentul-romanesc.com/sofer-roman-de-camion-arestat-dupa-o-cursa-pe-contrasens-in-valencia-patru-raniti-si-pagube-majore/",
        "region": "Spania"
    },
    {
        "title": "Solicitarea alocației de stat pentru copii în România",
        "content": "Legea nr. 61/1993 din 22 septembrie 1993, republicată, privind alocația de stat pentru copii instituie alocaţia ca formă de ocrotire a statului acordată tuturor copiilor, fără discriminare. Beneficiază de alocaţie de stat pentru copii toţi copiii în vârstă de până la18 ani, precum și tinerii care au împlinit vârsta de 18 ani, care urmează cursurile învăţământului liceal sau profesional, organizate în condiţiile legii, până la terminarea acestora. Titular al dreptului la alocaţia de stat pentru copii este copilul, iar în cazul în care cererea este înregistrată ulterior lunii în care s-a născut copilul, plata alocaţiei de stat pentru copii se poate face şi pentru perioadele anterioare, dar nu mai mult de 12 luni.\n\n\nPot primi alocație din partea statului român copiii cetățenilor români precum și copiii care au doar un singur părinte român, dacă părintele are carte de identitate românească, iar copilul are certificat de naștere românesc. În cazul în care părinții s-au căsătorit în străinătate, pentru transcrierea certificatului de naștere străin al minorului, părinții trebuie în prealabil să transcrie certificatul de căsătorie străin.\n\n\nPentru a beneficia de alocația de stat, cererea de acordare a alocației împreună cu documentele necesare, trebuie depuse personal sau prin împuternicit la primăria de domiciliu din România. Cererea va fi însoțită de certificatul de naștere al copilului, cărțile de identitate ale părinților și certificate de luare în spațiu (\nempadronamiento\n) din Spania cu traducerea legalizată corespunzătoare, documente din care să rezulte situaţia juridică a copilului față de reprezentantul legal (sentinţe judecătoreşti privind măsurile părintești, certificat de căsătorie, dacă este cazul), certificate de rezidență (\nNIE\n) și numere de Securitate Socială și extras de cont bancar pentru plata într-un cont bancar din România. Certificatele de negație privind prestațiile din Spania nu mai sunt necesare și nu se mai eliberează de către autoritățile din Spania.\n\n\nOdată cu introducerea Venitului Minim Garantat (IMV) în Spania, prin Ordonanța de guvern 20/2020, a fost abrogată prestația pentru copil minor aflat în întreținere considerată ca fiind echivalentă alocației pentru copii acordată în România. De la intrarea în vigoare a acestei ordonanțe nu se mai primesc noi solicitări de acordare a prestației, așadar, cetățenii români care au rezidența legală în Spania, pot solicita direct acordarea alocației pentru copil minor în România, fără a mai fi necesară prezentarea adeverinței care să acrediteze că nu primesc prestația echivalentă în Spania. Doar în cazul în care se solicită acordarea și retroactiv în România a alocației (perioade dinainte de 1 iunie 2020), trebuie să prezinte și adeverința de la Seguridad Social care să confirme că în perioada respectivă nu aveau dreptul să primească în Spania prestația pentru copil minor aflat în întreținere.\n\n\nAlocaţia de stat pentru copii se plătește unuia dintre părinți pe baza acordului acestora sau, în caz de neînțelegere, pe baza deciziei autorități tutelare ori a hotărârii judecătorești, părintelui căruia i s-a încredințat copilul spre creştere şi educare. Așadar, în cazul familiilor separate, alocația poate fi solicitată de către părintele în grija căruia se află copilul. Dacă până în momentul despărțirii, ori pe parcursul divorțului, alocația se primea de către părintele în grija căruia nu se află minorul, celălalt părinte poate solicita suspendarea dreptului la alocație până la stabilirea măsurilor definitive de către instanța de tutelă ori până la realizarea demersurilor de schimbare a contului bancar în care se achitau sumele provenite din alocație.\n\n\nAstfel cum am menționat anterior, alocaţia se poate acorda retroactiv, pentru o perioadă anterioară de un an, în cazul persoanelor care depun prima dată cerere de acordare sau pentru o perioadă de maxim trei ani în urmă pentru persoanele care au beneficiat anterior de prestaţie şi ulterior aceasta a fost suspendată (cu condiţia de a face dovada că în perioada respectivă copilul nu a avut dreptul de a beneficia de prestaţie în Spania pentru perioade anterioare datei de 01 iunie 2020).\n\n\nAlocația de stat poate fi acordată și tinerilor care au împlinit vârsta de 18 ani și urmează cursurile învățământului liceal sau profesional de zi, în baza cererii și a unei adeverințe eliberate de unitatea de învățământ spaniolă în care tânărul urmează studiile. În adeverință, trebuie să se menționeze că studiile urmate sunt cursuri de zi, unitatea de învățământ este acreditată conform legislației spaniole și elevul nu a repetat anul școlar din alte motive decât cele medicale.\n\n\nÎnainte de a solicita continuarea plății alocației după împlinirea vârstei de 18 ani, este necesar să deschideți un cont pe numele copilului major la o bancă din România și să prezentați la dosar o copie a extrasului de cont și a cărții de identitate a copilului. Se recomandă ca cererea să fie făcută cererea de continuare a plății alocației cu putin timp înainte ca minorul să împlinească vârsta de 18 ani, ca să nu înceteze automat plata și apoi să trebuiască făcută și cerere de repunere în plată. În cazul în care a fost sistată plata alocației, trebuie făcută cerere de acordare și a sumelor restante, de la data întreruperii plății.\n\n\nÎn prezent, alocaţiile pentru copiii cu vârsta de până la doi ani (sau de până la trei ani, în cazul copiilor cu dizabilități) au valoarea de 600 de lei. Tot 600 de lei primesc şi părinţii copiilor cu dizabilități cu vârsta între trei și 18 ani. După vârsta de 2 ani, copiii au dreptul la alocaţie în valoare de 243 lei, până la împlinirea vârstei de 18 ani ori peste 18 ani pentru cei care urmează cursurile liceale sau profesionale. Din 2023, alocațiile vor crește cu rata inflației, adică o majorare de aproximativ 12 lei pentru un copil care beneficiază de alocaţia standard de 243 de lei. O propunere legislativă de modificare a Legii 61/1993 privind alocația de stat pentru copii se află în dezbatere la Senat și propune printre altele, majorarea ajutorului de naștere copil și a alocației.\n\n\nAutor: Avocat Ioana Bratuleanu (Madrid) – Colaborator voluntar la Occidentul Românesc\n\nAvocat ICAM specializat în Drept internațional\n\nTelefon 0034.642.308.360\n\nWeb: \nwww.brilawabogados.es\n\nE-mail: \nsecretaria@brilawabogados.es\n\n\nNota redacției:\n\n\n\n\nIoana Brătuleanu\n este avocat specializat în Drept Intonațional Privat, colaborator voluntar în cadrul redacției Occidentul Românesc din 2015. Licențiată în Drept la Facultatea de Drept din cadrul Universității ,,Al. I. Cuza” din Iași, Ioana a urmat cursurile Masterului de Drept european din cadrul aceleași universități, perioadă în care a beneficiat și de o bursă de studiu la Universitatea din Insulele Baleare, Spania. \nÎn anul 2015 a urmat cursurile Masterului de Acces în Avocatură la Universitatea Complutense din Madrid, iar în anul 2017 a devenit membru al Ilustrului Colegiu de Avocați din Madrid. \nÎn prezent își desfășoară activitatea de avocat pe teritoriul Spaniei și al României, având biroul în capitala Spaniei.",
        "author": null,
        "date": "2022-12-27T10:39:35+02:00",
        "category": "Articole",
        "url": "https://occidentul-romanesc.com/solicitarea-alocatiei-de-stat/",
        "region": "Spania"
    },
    {
        "title": "Spania a lansat călătorii cu trenuri de mare viteză la un preţ de 5 euro",
        "content": "AVLO, trenul de mare viteză Renfe cu prețuri mici, va fi o alternativă interesantă începând cu 23 iunie 2021 pentru cei care vor să călătorească între Madrid și Barcelona. În plus, Renfe anunță că trenul va avea opriri în Guadalajara, Calatayud, Zaragoza, Lleida, Tarragona, Girona și Figueres, relatează lavanguardia.com.\n\n\nAVLO, a cărui pornire a fost programată inițial pentru 6 aprilie 2020 și a trebuit amânată din cauza crizei de sănătate provocată de pandemia Covid-19, va începe serviciul cu patru circulații zilnice în fiecare direcție între Madrid și Barcelona, pe tot parcursul anului în funcție de evoluția cererii.\n\n\nNoul AVE low-cost nu are una dintre caracteristicile principale ale AVE convențional al Renfe, aceea a angajamentului voluntar pentru punctualitate. Cu toate acestea, Renfe asigură că AVLO circulă cu aceeași viteză și are aceleași durate de deplasare ca AVE. Călătoria directă între Madrid și Barcelona este de două ore și jumătate în majoritatea cazurilor.\n\n\nMai exact, trenurile AVLO sunt cele cu cea mai mare capacitate a trenurilor de mare viteză, cu 438 de locuri pe tren, cu 20% mai mult decât trenurile actuale din seria 112, capabile să atingă 330 de kilometri pe oră. Nu dispun de cafenea.\n\n\nFoto: EFE",
        "author": null,
        "date": "2021-01-29T19:00:13+02:00",
        "category": "Spania",
        "url": "https://occidentul-romanesc.com/spania-a-lansat-calatorii-cu-trenuri-de-mare-viteza-la-un-pret-de-5-euro/",
        "region": "Spania"
    },
    {
        "title": "Spania a prezentat primul bilanț aferent Planului de Redresare, Transformare și Reziliență (PNRR)",
        "content": "În cadrul unei conferințe care a avut loc la sediul \nReprezentanței Comisiei Europene la Madrid\n, Spania a prezentat primul bilanț aferent Planului de Redresare, Transformare și Reziliență (PNRR), în prezența vicepremierului spaniol, ministru pentru economie și transformare digitală, \nNadia Calviño\n.\n\n\nLa eveniment a participat și ambasadorul României, \nGeorge Bologan\n, alături de alți membri ai corpului diplomatic din statele membre UE acreditat în Spania. Participarea și interesul manifestat de partea română reprezintă o oportunitate pentru schimbul de bune practici, Spania fiind un model de dezvoltare și modernizare prin utilizarea fondurilor europene.\n\n\nCu acest prilej, autoritățile spaniole au evidențiat principalele realizări după primul an de la adoptarea PNRR și oportunitățile oferite pentru accelerarea procesului național de tranziție verde și digitală, construind totodată o societate mai rezistentă, mai justă și mai incluzivă în fața crizelor și provocărilor actuale și viitoare, în beneficiul cetățenilor.\n\n\nPNRR-urile includ o serie de investiții și reforme în scopul atenuării impactului economic și social al pandemiei COVID-19, relansării economice și creșterii durabilității și rezistenței economiilor și societăților europene. Statele membre UE beneficiază de fonduri și împrumuturi avantajoase din partea Uniunii Europene, prin instrumentul financiar \n#NextGenerationEU\n (care are alocate 750 de miliarde euro pentru perioada 2021 -2026).\n\n\nComunicat și foto: Ambasada României în Regatul Spaniei",
        "author": null,
        "date": "2022-09-22T12:37:12+02:00",
        "category": "Spania",
        "url": "https://occidentul-romanesc.com/spania-a-prezentat-primul-bilant-aferent-planului-de-redresare-transformare-si-rezilienta-pnrr/",
        "region": "Spania"
    },
    {
        "title": "Spania adoptă noi reguli privind angajarea imigranților",
        "content": "Spania a adoptat o reformă care facilitează recurgerea la imigraţie, în contextul în care ţara se confruntă cu o criză de personal în mai multe sectoare, printre care \nturismul\n şi \nagricultura\n, în pofida unei rate a şomajului ridicate.\n\n\nAceastă reformă, aprobată de guvern, prevede ”mai multe măsuri de anvergură” menite să ”încurajeze o imigraţie reglementată, ordonată şi sigură”, a dat asigurări ministrul spaniol al securităţii sociale José Luis Escriva, într-o conferinţă de presă.\n\n\nTextul facilitează mai ales regularizarea imigranţilor fără documente prezenţi pe teritoriul spaniol de cel puţin doi ani. Aceştia vor putea astfel ocupa în mod legal un loc de muncă sau beneficia de formare în sectoarele economice unde există numeroşi angajaţi nepregătiţi, scrie agerpres.ro.\n\n\nReforma simplifică, de asemenea, accesul pe piaţa de muncă spaniolă pentru studenţii străini, care vor fi autorizaţi să muncească până la 30 de ore pe săptămână, pe durata studiilor şi, ulterior, să se integreze pe piaţa muncii după formarea lor, fără obligativitatea de a fi trăit în prealabil trei ani în Spania.\n\n\nÎn plus, noile norme favorizează reunificarea familială şi acordarea de vize de muncă în sectoarele care se confruntă cu criză de forţă de muncă, procedurile administrative care trebuie îndeplinite urmând a fi simplificate şi uniformizate.\n\n\nMăsurile vor contribui şi la scăderea costurilor sociale şi economice pentru Spania, în prezent ridicate, a adăugat ministrul Escriva.\n\n\nSpania, ce are o rată a şomajului de 13,65%, una dintre cele mai ridicate din zona euro, se confruntă de ani întregi cu o lipsă de forţă de muncă în anumite sectoare economice, precum HoReCa, agricultura, construcţiile sau transporturile.",
        "author": null,
        "date": "2022-07-28T14:11:00+02:00",
        "category": "Spania",
        "url": "https://occidentul-romanesc.com/spania-adopta-noi-reguli-privind-angajarea-imigrantilor/",
        "region": "Spania"
    },
    {
        "title": "Spania: Angela Merkel a primit Premiul European Carlos V",
        "content": "Cancelarul german Angela Merkel a fost premiată, joi, 14 octombrie a.c., de către Regele Felipe al VI-lea al Spaniei, cu cel de-al XIV-lea premiu european Carlos V, care o distinge pentru „contribuția sa la unificarea europeană” și „rolul ferm” de importanță mondială jucat în înnoirea cooperărilor internaționale, relatează RTVE.es\n\n\nLa eveniment, desfășurat așa cum cere tradiția, la Mănăstirea St. Yuste (Cáceres) din comunitatea autonomă Extremadura (ultima reședință a regelui), au participat, printre alții, președintele guvernului spaniol, Pedro Sánchez; ministrul de externe, José Manuel Albares; președintele Guvernului de Extremadura, Guillermo Fernández Vara; președintele Curții Supreme (CGPJ), Carlos Lesmes; și președintele PP, Pablo Casado.\n\n\nAngela Merkel este al doilea șef al guvernului german care primește acest premiu. În urmă cu 15 ani, Premiul European Carlos V a fost decernat cancelarului Helmut Kohl.\n\n\nCancelarul Angela Merkel va părăsi guvernul german după 16 ani, când se va forma un nou executiv după alegerile legislative din 26 septembrie.\n\n\nCu Premiul European Carlos V, Fundația Academiei Europene și Ibero-Americane de la Yuste recunoaște \n„munca acelor oameni, organizații, proiecte sau inițiative, care au contribuit la cunoașterea generală și îmbunătățirea valorilor culturale, sociale, științifice și istorice ale Europei, precum și la procesul de construcție și integrare europeană”.\n\n\nFoto: EFE",
        "author": null,
        "date": "2021-10-14T13:41:09+02:00",
        "category": "Spania",
        "url": "https://occidentul-romanesc.com/spania-angela-merkel-a-primit-premiul-european-carlos-v/",
        "region": "Spania"
    },
    {
        "title": "Spania anunţă că va majora salariul minim",
        "content": "Ministrul economiei din Spania, Nadia Calvino, a anunţat, la Forumul Ambrosetti din Cernobbio, Italia, că Spania îşi menţine strategia de a majora salariul minim pentru a reduce decalajul de prosperitate din ţară, pe fondul celei mai rapide creşteri a inflaţiei din ultimul deceniu, informează Bloomberg.\n\n\n„Este un instrument important pentru a reduce inegalitatea, care în ultimii ani a crescut în ţara noastră”, a afirmat ministrul spaniol al Economiei, Nadia Calvino, într-un interviu acordat Bloomberg TV.\n\n\n„De când am preluat guvernarea, în urmă cu trei ani, creşterea salariului minim a fost unul din elementele priorităţilor politicii noastre”, a explicat Calvino, care este şi vicepremier.\n\n\nRecent, premierul spaniol Pedro Sanchez a anunţat planuri de majorare a salariului minim anul acesta, pentru a proteja puterea de cumpărare a angajaţilor, pe fondul inflaţiei ridicate şi a creşterii costului vieţii. Preţurile de consum în Spania au crescut în urma majorării preţurilor la energie, care au alimentat inflaţia în UE.\n\n\nCalvino a declarat că majorarea preţurilor de consum nu ar trebui să constituie o surpriză după ce în 2020 nivelul inflaţiei a fost scăzut, în contextul pandemiei, şi a apreciat că recenta creştere este „tranzitorie” şi nu reprezintă o sursă de îngrijorare.\n\n\nValorea salariilor minime în mai multe state UE \n\n\nLa începutul acestui an, zece state membre din estul UE aveau salarii minime sub 700 de euro pe lună: Bulgaria (332 euro), Ungaria (442 euro), România (458 euro), Letonia (500 euro), Croaţia (563 euro), Cehia (579 euro), Estonia (584 euro), Polonia (614 euro), Slovacia (623 euro) şi Lituania (642 euro), conform Eurostat.",
        "author": null,
        "date": "2021-09-05T18:33:38+02:00",
        "category": "Spania",
        "url": "https://occidentul-romanesc.com/spania-anunta-ca-va-majora-salariul-minim/",
        "region": "Spania"
    },
    {
        "title": "Spania ar putea încheia anul 2023 cu un nou record de 86,5 milioane de turiști",
        "content": "Braintrust a avansat deja în luna martie a anului trecut că Spania ar putea atinge un nou record de turiști în 2023, ajungând la 85 de milioane de sosiri internaționale, conform publicației \nHostelTur noticias de turismo\n. Cu toate acestea, profesorul Francisco García Pascual de la Universitatea Europeană din Madrid, directorul studiului „Clasamentul celor mai turistice municipii și provincii din Spania”, a ridicat acest număr la 86,5 milioane. Totalul până în iunie se situează la 37,49 de milioane de turiști, doar cu 1,65% sub cifrele de la aceeași dată din 2019, conform celor mai recente statistici disponibile de la INE.\n\n\nAceastă tendință ascendentă va contribui, de asemenea, la accentuarea concentrării turiștilor în orașele și satele de pe coasta mediteraneană, \nInsulele Baleare\n și \nInsulele Canare\n, precum și în marile orașe turistice precum \nMadrid\n și \nBarcelona\n, în special printre călătorii internaționali. Aceștia au ales în ultimul an destinații de soare și plajă în 72% din cazuri, în timp ce în cazul spaniolilor acest procent s-a redus la 38%, crescând interesul pentru interiorul urban (33%), spațiile rurale (18%) și zonele montane (10%).\n\n\nAceste mișcări fac ca zona de coastă, care ocupă doar 9% din suprafața țării, să atragă 48% din turiștii contabilizați în Spania în 2022 (75,6 milioane internaționali și 171,7 milioane de călătorii ale rezidenților). Interiorul urban a concentrat 28% din turiști, spațiile rurale 16% și zonele montane 8%.\n\n\nAcest lucru este demonstrat de faptul că primele 50 de municipii în funcție de volumul de turiști, care reprezintă 0,6% din total, au concentrat 34% din turiștii primiți de țară în 2022. Dacă extindem la primele 100, reprezentând 1,2% din total, procentul crește și mai mult, ajungând la 45% din călătorii naționale și străine înregistrați în acel an. \n„Concentrarea în anumite destinații este o caracteristică esențială a modelului nostru turistic, ceea ce înseamnă că în unele dintre aceste municipii densitatea turistică – turiști pe kilometru pătrat – este foarte mare, ajungându-se să se vorbească în anumite cazuri despre suprasaturarea turistică.”\n, a recunoscut profesorul Francisco García Pascual.\n\n\nMadrid\n, cu 14,7 milioane de turiști – inclusiv naționali și străini – este cel mai important oraș din Spania din punct de vedere al capacitații sale de atragere a turiștilor, conform studiului citat de la Universitatea Europeană din Madrid. Această cifră din 2022 reprezintă o creștere de 43% față de anul anterior. Urmează \nBarcelona\n (9,2 milioane), \nSevilla \n(3,5 milioane), \nValencia\n (3,2 milioane) și \nPalma de Mallorca\n (3,1 milioane).\n\n\nLe urmează \nMálaga\n (2,5 milioane) și \nBenidorm\n (2 milioane). Cu între 1,5 și 2 milioane de turiști se află \nZaragoza\n, \nGranada\n, \nCalvià\n, \nSan Bartolomé de Tirajana\n, \nMarbella\n, \nAdeje \nși \nArona\n (Tenerife); în timp ce cu între 1 și 1,5 milioane sunt \nAlicante\n, \nBilbao\n, \nSan Sebastián\n, \nCórdoba\n, \nSalou\n, \nValladolid\n, \nMurcia\n și \nTías\n; luând în considerare între turiști internaționali, înregistrați în statisticile Frontur, și turiștii naționali, în cele ale Familitur, ambele de la Institutul Național de Statistică (INE). În ultimul an, volumul turiștilor internaționali în Spania a crescut cu 89% față de 2021, iar turismul intern a crescut cu 12%.\n\n\nSursă informații și foto: INS, hosteltur.com",
        "author": null,
        "date": "2023-09-08T17:14:27+02:00",
        "category": "Spania",
        "url": "https://occidentul-romanesc.com/spania-ar-putea-incheia-anul-2023-cu-un-nou-record-de-865-milioane-de-turisti/",
        "region": "Spania"
    },
    {
        "title": "Spania ar putea pune capăt celei mai mari probleme a Europei",
        "content": "Guvernul spaniol\n va propune Uniunii Europene să adopte același sistem de plafonare al prețurilor pentru energie pe care Spania îl foloseşte în prezent, scrie Bloomberg, citat de ZF.\n\n\nTeresa Ribera\n, ministru pentru Tranziția Ecologică și Provocarea Demografică din Spania, va lansa propunerea de decuplare a prețului gazelor de cel la electricitate pe 9 septembrie, atunci când miniștrii europeni se vor întâlni pentru a discuta despre problema crizei energetice cu care se confruntă continentul. Mai mult, Ribera va lansa o propunere şi pentru plafonarea preţului pentru emisiile de dioxid de carbon.\n\n\nSpania şi Portugalia au primit la începutul acestui an o derogare de la Bruxelles, care le-a permis să decupleze preţul gazului de cel al electricităţii. Preţurile pentru energia achiziţionată de ambele naţiuni au fost semnificativ mai mici în restul Uniunii.\n\n\nSpania lucrează încă din iulie la o propunere de modificare a pieţei europene de electricitate. Recent, Ursula Von der Leyen, preşedintele Comisiei Europene, a declarat că UE se pregăteşte să intervină pe piaţa europeană a energiei pentru a aduce sub control criza.\n\n\nFoto: eleconomista.es/",
        "author": null,
        "date": "2022-09-07T11:12:35+02:00",
        "category": "Politică",
        "url": "https://occidentul-romanesc.com/spania-ar-putea-pune-capat-celei-mai-mari-probleme-a-europei/",
        "region": "Spania"
    },
    {
        "title": "„Spania ascunsă”, de Cristina García Rodero: țara tradițiilor",
        "content": "Într-o lume în continuă schimbare și modernizare, tradițiile și obiceiurile rurale ale Spaniei încă rămân vii și vibrante. Această moștenire culturală fascinantă este capturată în mod remarcabil în lucrarea \n„Spania ascunsă”\n a celebrului fotograf \nCristina García Rodero\n.\n\n\nLa 35 de ani de la publicarea sa originală, această carte emblematică a fotografiei spaniole este republicată, oferind cititorilor o oportunitate unică de a descoperi și de a se conecta cu inima și sufletul țării prin imagini inedite și memorabile. „Spania ascunsă” este mai mult decât o simplă colecție de imagini; este o călătorie captivantă prin festivaluri, rituri și liturghii care definesc esența Spaniei rurale.\n\n\nLucrarea Cristinei García Rodero servește nu doar ca o documentare vizuală a tradițiilor, ci și ca o celebrare a spiritului uman, a credinței și a dorinței de a sărbători viața în fața adversităților. Fiecare imagine este o poveste în sine, capturând momente de magie și mister care îndeamnă la reflecție și înțelegere.\n\n\nPentru a marca republicarea acestei opere remarcabile, o expoziție specială va fi deschisă la \nCírculo de Bellas Artes din Madrid pe 16 mai\n. Expoziția va găzdui \n145 de fotografii\n semnificative din lucrarea \nCristinei García Rodero\n oferind publicului oportunitatea de a se imersa în lumea captivantă a tradițiilor spaniole.\n\n\nCristina García Rodero\n nu este doar un fotograf de excepție, ci și un povestitor al Spaniei ascunse. Prin munca ei remarcabilă, Cristina a adus la viață tradițiile și obiceiurile care altfel ar fi putut dispărea în uitare. Republicarea „Spaniei ascunse” este un omagiu adus moștenirii culturale bogate a Spaniei și o invitație către toți cei care doresc să descopere și să se bucure de frumusețea și autenticitatea țării.\n\n\nA consemnat: Kasandra Kalmann Năsăudean\n\n\nInformații și foto: EL PAÍS\n\n\nNota Redacției:\n\n\nCristina García Rodero\n poate fi descrisă ca o forță a naturii, un vârtej de pasiune și determinare care a marcat jumătate de secol de istorie fotografică spaniolă. Născută în Puertollano acum 71 de ani, viața și munca ei sunt o poveste de rezistență și perseverență în fața dificultăților. Ca un pionier al artei imaginii în Spania, Cristina García Rodero a fost mereu în căutarea demnității în fotografie. Prin lucrările sale, ea nu doar a capturat momente, ci a creat istorie și a reprezentat voci care altfel ar fi rămas neauzite. Unul dintre cele mai semnificative contribuții ale sale este cartea „España oculta” (Lunwerg, 1989), o capodoperă care a schimbat percepția asupra fotografiei și a adus în lumină aspecte ascunse ale Spaniei contemporane. În ciuda dificultăților întâmpinate, precum lupta pentru găsirea unui editor pentru cartea sa, Cristina García Rodero și-a consolidat locul printre cei mai buni fotografi spanioli din istorie. Prin participarea la prestigioase organizații precum Magnum și obținerea unor distincții importante precum Premiul Național de Fotografie și premii World Press Photo, ea a demonstrat că perseverența și pasiunea sunt cheile succesului în domeniul artei vizuale. Cu toate acestea, mai presus de recunoașterea sa profesională, Cristina García Rodero rămâne un avocat al drepturilor fotografice și umane. Într-o carieră marcată de expoziții, discuții pasionate și lupte pentru respectul și recunoașterea fotografilor, ea a rămas fermă în convingerile sale și a încurajat întotdeauna colegii săi să-și apere drepturile și să-și pretindă locul în lumea artistică. Astfel, Cristina García Rodero este mult mai mult decât o simplă fotografă – este o figură emblematică a luptei pentru demnitate și dreptate în arta fotografică spaniolă, un vârtej de energie creativă și activism care continuă să inspire și să îndrume generațiile viitoare de artiști.",
        "author": null,
        "date": "2024-05-15T16:15:39+02:00",
        "category": "Articole",
        "url": "https://occidentul-romanesc.com/spania-ascunsa-de-cristina-garcia-rodero-tara-traditiilor/",
        "region": "Spania"
    },
    {
        "title": "Spania atinge un nou record în ceea ce privește numărul vizitatorilor străini",
        "content": "Spania a devenit cea mai sănătoasă țară din lume, potrivit ediției din 2019 a clasamentului Bloomberg Healthiest Country Index, care evaluează 169 de țări, potrivit factorilor care contribuie la starea generală de sănătate.\n\n\nAlături de Spania, pe primele zece poziții se mai regăsesc alte patru state din Europa: Islanda (locul 3), Elveția (locul cinci), Suedia (locul șase) și Norvegia (locul nouă).\n\n\nAnul acesta Spania se așteaptă la un număr record de turiști străini, ceea ce va marca al șaptelea an de creștere consecutivă, a declarat \nReyes Maroto\n, ministru al industriei, comerțului și turismului din guvernul Spaniei.\n\n\nSpania este a doua cea mai vizitată țară din lume și are un aport de aproape 12% la Produsul intern brut al țării. Conform datelor oficiale, în 2018 aproximativ 18,5 milioane de britanici și 11,4 milioane de nemți au vizitat Spania.\n\n\n„Spania va atinge un nou record în ceea ce privește numărul vizitatorilor străini, ne așteptăm la peste 29,6 milioane, cu o jumătate de milion mai mult decât vara trecută. Și cheltuielile turiștilor străini ar urma să ajungă la un nivel record. Ne așteptăm la o creștere de 3,2% în perioada iulie-septembrie, până la aproximativ 33,9 miliarde de euro (38,3 miliarde de dolari)”,\n a declarat Reyes Maroto.\n\n\nSpania dorește să atragă noi turiști (în special din China), și o consolidare de pe piețele mature, cum ar fi Marea Britanie și Germania. Mai puțin de 1% dintre chinezii care au efectuat călătorii peste hotare au ales Spania pentru vacanțele lor, a precizat ministrul Industriei.",
        "author": null,
        "date": "2019-07-22T19:45:01+02:00",
        "category": "Spania",
        "url": "https://occidentul-romanesc.com/spania-atinge-un-nou-record-in-ceea-ce-priveste-numarul-vizitatorilor-straini/",
        "region": "Spania"
    },
    {
        "title": "Spania: Audax Renovables cumpără retailerul de energie deţinut de E.ON în Ungaria",
        "content": "Furnizorul spaniol de energie regenerabilă şi gaze \nAudax Renovables\n a anunţat semnarea unui acord pentru achiziţionarea retailerului ungar de energie E.ON Energiakereskedelmi deţinut de E.ON Hungaria, subsidiară a companiei germane E.ON, notează \nBudapest Business Journal\n.\n\n\nAudax a anunţat că se aşteaptă ca tranzacţia să fie finalizată între al treilea şi al patrulea trimestru al acestui an.\n\n\nAudax Renovables \n(Fersa Energias Renovables SA) este o companie de energie regenerabilă cu sediul central în Barcelona. Compania este specializată în dezvoltarea de parcuri eoliene. Prin filialele sale se ocupă și cu producția de energie solară și biomasă.",
        "author": null,
        "date": "2020-07-13T09:27:29+02:00",
        "category": "Spania",
        "url": "https://occidentul-romanesc.com/spania-audax-renovables-cumpara-retailerul-de-energie-detinut-de-e-on-in-ungaria/",
        "region": "Spania"
    },
    {
        "title": "Spania combate creșterea abuzivă a prețurilor locuințelor",
        "content": "Spania a aprobat un plan de introducere de limite asupra chiriilor şi creştere a taxelor pe unele locuinţe goale în încercarea de a face locuinţele mai accesibile după ce o creştere puternică a preţurilor ameninţa să blocheze accesul pe piață a celor cu venituri mai mici, scrie Bloomberg.\n\n\nProiectul de lege va institui limite cu privire la cât de mult pot proprietarii cu mai multe locuinţe creşte chiriile, a anunţat ministrul spaniol al transporturilor Raquel Sánchez Jiménez. Cresc, de asemenea, taxele pentru proprietarii care lasă mai multe locuinţe goale, iar proiectul de lege ar putea cere ca unele dezvoltări imobiliare noi să aloce unele proprietăţi ca locuinţe sociale.\n\n\n„Era nevoie urgentă să combatem creşterile abuzive ale preţurilor, să combatem inegalitatea şi degradarea în creştere“, a declarat oficialul spaniol.\n\n\nChiriile au crescut cu peste 40% în ultimii 5 ani în Spania, potrivit datelor Fotocasa.\n\n\nProiectul de lege i-ar putea afecta pe marii investitori instituţionali. Blackstone, de exemplu, a investit miliarde în proprietăţi din Spania după criza financiară a ţării din 2012.\n\n\nLegea ar urma să intre în vigoare în semestrul al doilea al anului viitor după obţinerea aprobării Parla­mentului. Însă, deşi obiectivul este de a se oferi locuinţe accesibile, noile reguli ar putea fi dificil de implementat pentru că aplicarea unei mari părţi a noii legislaţii ţine de guvernele regionale.\n\n\nPrincipalul partid de opoziţie al ţării, Partidul Popular, care con­tro­lează Madridul şi alte regiuni im­por­tante, a anunţat că nu va aplica legea.\n\n\nMăsurile de plafonare a chiriilor devin din ce în ce mai populare în multe ţări europene, însă experţii remarcă faptul că acestea ajung foarte rar să soluţioneze crizele rezidenţiale singure şi-i pot chiar pune pe investitori pe fugă, notează CNBC.",
        "author": null,
        "date": "2022-01-27T13:20:22+02:00",
        "category": "Spania",
        "url": "https://occidentul-romanesc.com/spania-combate-cresterea-abuziva-a-preturilor-locuintelor/",
        "region": "Spania"
    },
    {
        "title": "Spania: Concert „experiment” cu 5.000 de spectatori care au purtat mască",
        "content": "Potrivit RTVE, la Palau Sant Jordi din Barcelona s-a desfășurat un concert „pilot” la care au participat 5.000 de persoane cu mască, testați anterior. Cu mască, înghesuiţi, dansând şi cântând, 5.000 de oameni s-au întors să trăiască un concert aproape ca înainte de pandemie, după ce au fost supuşi unor teste antigen.\n\n\nO echipă medicală a supravegheat întregul concert, astfel că doar 6 din cei 5.000 de participanți au avut rezultate pozitive la Covid-19 şi nu li s-a permis participarea.\n\n\nA fost primul concert în Spania de la începutul pandemiei la care a participat un public atât de numeros. Experimentul de succes alimentează speranţa că marile evenimente vor deveni din nou realitate în această vară.\n\n\nA consemnat: Zoe Stoleru Martí\n\n\nFoto: El País",
        "author": null,
        "date": "2021-04-05T10:58:13+02:00",
        "category": "Spania",
        "url": "https://occidentul-romanesc.com/spania-concert-experiment-cu-5-000-de-spectatori-care-au-purtat-masca/",
        "region": "Spania"
    },
    {
        "title": "Spania: Deplasările între regiuni în perioada sărbătorilor sunt interzise, cu câteva excepții",
        "content": "Ministerul Sănătății anunță că sunt interzise reuniunile cu mai mult de 10 persoane în perioada sărbătorilor de Crăciun și Revelion, iar deplasările între regiuni se vor efectua doar în mod excepțional, relatează EFE.\n\n\nAșadar, din data de 23 decembrie până în 6 ianuarie, deplasările între regiuni vor fi interzise, excepţie făcând necesităţile esențiale. Reuniunile între rude nu vor putea depăşi 10 persoane în perioada 24 – 25, şi 31 decembrie 2020 – 1 ianuarie 2021, inclusiv copii, a detaliat ministrul sănătăţii Salvador Illa într-o conferinţă de presă.\n\n\nRegiunile care deţin competenţe în materie de sănătate vor putea limita motivele de deplasare familială în anumite zile în funcţie de evoluţia pandemiei.\n\n\nRestricţiile nocturne de circulaţie vor putea fi relaxate pe regiuni până la ora 01:30 de Crăciun şi în noaptea de Revelion. În prezent, restricţiile încep de la orele 22:00 şi miezul nopţii, în funcţie de regiuni.\n\n\nCatalunia a anunţat deja intenţia de a începe restricţionarea circulaţiei de la ora 01:30, mai scrie sursa citată.\n\n\nMinisterul Sănătăţii a adăugat că „evenimentele neesenţiale cu aflux important de persoane” nu vor fi autorizate şi că „manifestările fizice tradiţionale”, precum sărutările între persoane şi pupatul simbolurilor religioase vor trebui evitate în timpul reuniunilor.",
        "author": null,
        "date": "2020-12-04T10:03:08+02:00",
        "category": "Informații",
        "url": "https://occidentul-romanesc.com/spania-deplasarile-intre-regiuni-in-perioada-sarbatorilor-sunt-interzise-cu-cateva-exceptii/",
        "region": "Spania"
    },
    {
        "title": "Spania: Descoperă farmecul rural al celor mai frumoase sate de pe litoral",
        "content": "În timp ce vara își face simțită prezența în toată splendoarea ei, turismul rural din Regatul Spaniei își îndreaptă atenția către acele mici sate pitorești de pe coastă, oferind călătorilor oportunitatea de a se bucura de plajele spectaculoase și golfurile idilice. Cu aproximativ 8.000 de kilometri de coastă, întinzându-se de la litoralul Mării Mediterane până la apele reci ale oceanului Atlantic și litoralul de la Marea Cantabrică, Spania rămâne un adevărat paradis al turismului rural și marin.\n\n\nSatele pescărești, cu străduțe înguste și case vopsite în culori vii, satele medievale pline de istorie și insulele încântătoare atrag în fiecare an mii de călători dornici să descopere autenticitatea și frumusețea acestor locuri.\n\n\nFiecare provincie din Spania are un sat cu un farmec aparte, care își atrage vizitatorii cu peisaje impresionante, gastronomie rafinată și o atmosferă autentică. În 2023, compania RIU a realizat o listă a satelor preferate și a celor mai căutate de către clienții săi, luând în considerare cererea de sate și preferințele călătorilor. Iată câteva dintre cele mai frumoase și căutate sate de pe coasta spaniolă, recomandate pentru o experiență autentică de turism rural în 2024:\n\n\nEl Bosque (Cádiz)\n\nÎn inima Sierra de Grazalema se află acest sat care face parte din Ruta de Los Pueblos Blancos. Străzile sale înguste și casele albe în stil arab, în contrast cu vegetația bogată care îl înconjoară fac ca acesta să fie unul dintre cele mai căutate sate rurale în timpul anului. În plus față de frumusețea sa naturală, El Bosque se remarcă și prin gastronomia excelentă, cu Queso Bosqueño ca punct de atracție.\n\n\nMijas (Málaga)\n\nAceastă localitate albă se află în mijlocul Coastei Soarelui, Costa del Sol, la doar 30 de kilometri de capitala Málaga. Amplasarea sa între muntele Mijas și Marea Mediterană este un punct turistic foarte atractiv datorită contrastului dintre vegetația verde abundentă care îl înconjoară și casele sale albe.\n\n\n\n\nAldeaquemada (Jaén)\n\nÎntre „marea de măslini” caracteristică zonei, care se întinde pe întreaga provincie Jaén se află Aldeaquemada. În Campiña Norte, în inima Sierra Morena, între Parcul Natural Despeñaperros și Parcul Natural Cascada La Cimbarra. În acest sat se pot observa numeroase vestigii ale picturilor rupestre.\n\n\n\n\nMotril (Granada)\n\nMotril este amplasat în versantul sudic înconjurat de munții Almijara, Lújar și Sierra Nevada. Se remarcă prin plajele sale frumoase și microclimatul tropical. Din punct de vedere cultural, se evidențiază prin Biserica Mare a Întrupării și un Muzeu Preindustrial al Trestiei de Zahăr.\n\n\n\n\nCazalla de la Sierra (Sevilla)\n\nCazalla de la Sierra este ideal pentru iubitorii de natură și liniște. Este declarată Ansamblu Istoric și Rezervație a Biosferei de către UNESCO, precum și Rezervație Starlight. În traseul prin acest sat se remarcă Catedrala din Sierra Norte și Mănăstirea Cartusiană.\n\n\nCaravaca de la Cruz\n\nÎți sună cunoscut numele acestui oraș? Faimoasa Cruce de Caravaca, de origine religioasă și orientală este custodiată în acest sat. Reputația sa miraculoasă și protectoare atrage mulțimi de vizitatori în fiecare an. Biserica și Sanctuarul Basilicii Santísima Vera Cruz care domină localitatea este o imagine și o vizită de reținut.\n\n\nGuadalupe (Cáceres)\n\nConsiderat unul dintre cele mai frumoase sate din Spania. Aici se află faimoasa Virgen de Guadalupe, în frumoasa Mănăstire de Guadalupe. Împreună cu mănăstirea este Hospedería separată și cu intrare proprie, construită de Regii Catolici în secolul al XV-lea pentru a se caza în vizitele lor la Virgen.\n\n\nCulla (Castellón)\n\nUn sat medieval în plin secol al XXI-lea, așa este localitatea Culla. A face turism în acest sat înseamnă să te cufunzi într-o altă epocă în stil arab. Nu te vei plictisi să mergi pe străzile sale înguste până când ajungi la monumente precum Biserica San Salvador și Casa Abadía.\n\n\nChulilla (Valencia)\n\nAceastă localitate te surprinde deja prin numele său aparte, Chulilla. Este punctul de plecare al impresionantei Rute a Pantaneros de Chulilla. Prin această rută veți traversa canionul Hoces del río Turia, trecând prin poduri suspendate spectaculoase. Nu plecați fără să gustați câteva dintre mâncărurile tradiționale, cum ar fi Olla de Berzas și Rin-Ran.\n\n\n\n\nGuadalest (Alicante)\n\nSatul cu rădăcini musulmane din comarca Marina Baja. Amplasarea sa este una dintre bijuteriile acestei localități. Se află între munți și văi. Una dintre cele mai mari atracții turistice este Castelul Guadalest și Casa Orduña. Nu puteți rata comoara Alicante-ului, barajul Guadalest, un loc perfect pentru drumeții în peisajul său.\n\n\nEl Berrueco\n\nÎn Sierra Norte de Madrid, pe malurile barajului El Atazar, se află El Burrueco, un mic sat înconjurat de multă vegetație și natură. Nu numai că veți fi surprinși de peisajul său, ci veți avea și ocazia să vizitați monumente de arhitectură militară, precum Turnul Islamic sau podul roman situat peste râul Jóbalo.\n\n\nVinuesa (Soria)\n\nÎn Soria Verde, la poalele Sierrei de Urbión, se află Vinuesa, un sat cu peisaje naturale protejate. Se remarcă prin străzile sale pietruite și arhitectura sa pinariegă, cum ar fi Casa de los Ramos. În plus față de străzile sale frumoase, este obligatoriu să vizitați Parcul Natural Laguna Negra și Circurile Glaciare Urbión, cu unul dintre pădurile esențiale de vizitat toamna.\n\n\nPrades (Tarragona)\n\nCunoscut sub numele de satul roșu datorită culorii pietrei caselor sale. Nucleul său, unde se află faimoasa sa eremită a Marei Doamne de la Abellera, s-a transformat într-un punct de mare interes turistic. De asemenea, are numeroase activități de drumeții, vizite botanice și trasee cu bicicleta cu care puteți descoperi peisajele din jur și vegetația autohtonă.\n\n\nMontclar (Barcelona)\n\nUn mic sat cu 225 de locuitori care a fost refugiul natural al populației în secolele al VII-lea și al X-lea datorită poziției sale privilegiate de pe colină la 729 de metri altitudine. Lucruri esențiale sunt Muzeul de Artă al Ciupercilor, Cascada Talaia și Firal dels Reis. Nu uitați să încercați bucătăria berguedană, cum ar fi Mazărea Neagră sau Cartoful Mascat.\n\n\n\n\nVielha (Lleida)\n\nEste comoara Vall d’Arán din Pirineii înalți. Face parte din Ruta Romanica, în care puteți vedea cele mai importante 15 biserici din secolele XII și XIII.\n\n\n\n\nCamprodón (Girona)\n\nÎntre râurile Ter și Ritort se află unul dintre cele mai mari sate din comarca Ripollès. Este ideal pentru iubitorii de drumeții, deoarece există multe plimbări pe care le puteți face în Robleda de Can Pascal sau Font Nova. În plus, în acest loc se află vechea fabrică de biscuiți Birba.\n\n\nZarautz (Guipúzcoa)\n\nZarautz este un punct turistic de excelență. Plajele sale sunt mărginite de Marea Cantabrică. Este considerată una dintre cele mai frumoase plaje din zonă datorită nisipului său auriu în contrast cu turcoazul mării.\n\n\nMungia (Vizcaya)\n\nNu există îndoială că principala atracție turistică a acestei localități sunt comorile sale arhitectonice. Printre ele se numără primăria și vechea casă-turn Torrebillela. De asemenea, are poduri și mori din secolele XVI și XVIII.\n\n\nAcestea sunt doar câteva dintre satele de pe coasta spaniolă care merită vizitate în 2024. Fiecare oferă o experiență unică și autentică, invitându-vă să vă bucurați de frumusețea și farmecul rural al Spaniei.\n\n\nPagină realizată de: Zoe Stoleru Martí, publicată în \nediția tipărită a lunii mai 2024, nr. 157, Anul XIV. \n\n\nFoto:  Arhiva OR, Freepik",
        "author": null,
        "date": "2024-05-12T13:18:51+02:00",
        "category": "Articole",
        "url": "https://occidentul-romanesc.com/spania-descopera-farmecul-rural-al-celor-mai-frumoase-sate-de-pe-litoral/",
        "region": "Spania"
    },
    {
        "title": "Spania este în alertă, cu excepția Asturiei și a Insulelor Canare, pentru căldură de până la 42 de grade",
        "content": "Luni, 27 iulie, toate comunitățile din Regatul Spaniei, cu excepția celor din Principatul Asturia și Insulele Canare, au primit avertizări pentru cod portocaliu și galben de căldură, din cauza temperaturilor ridicate care ar putea ajunge până la 42 de grade în sudul peninsulei, avertizează Agenţia Statală de Meteorologie din Spania, citată de El Mundo.\n\n\nAutoritățile din Andaluzia au transmis avertizări de alertă către populțație pentru cod portocaliu de căldură, în provinciile Córdoba, Granada și Jaén datorită temperaturilor ridicate de 42 de grade care vor fi prezente în zonele din mediul rural din Cordoba, în zonele apropiate de valea Guadalquivir; în bazinele Génil, Cazorla, Segura, Morena și Condado; în Almería și Sevilla există un avertisment de cod galben pentru călduri maxime între 36 și 39 de grade în mediul rural.\n\n\nA consemnat: Mircea Fluieraș\n\n\nFoto: Rafa Alcaide EFE",
        "author": null,
        "date": "2020-07-27T09:47:23+02:00",
        "category": "Spania",
        "url": "https://occidentul-romanesc.com/spania-este-in-alerta-cu-exceptia-asturiei-si-a-insulelor-canare-pentru-caldura-de-pana-la-42-de-grade/",
        "region": "Spania"
    },
    {
        "title": "Spania expulzează 25 de diplomați ruși în contextul evenimentelor din Ucraina",
        "content": "Guvernul Spaniei a anunţat expulzarea a 25 de diplomaţi ruşi, ca reacţie la evenimentele petrecute în ultimele zile în Ucraina, după decizii similare luate de numeroase alte state din cadrul Uniunii Europene, inclusiv de Franţa, Germania şi Italia, scrie rtve.es/noticias/.\n\n\n„Am decis expulzarea din Spania a unor diplomaţi şi funcţionari din cadrul Ambasadei Federaţiei Ruse, care constituie ameninţări pentru interesele de securitate ale ţării noastre şi ca reacţie la evenimentele petrecute în ultimele zile în Ucraina, în special în Bucha. Este vorba despre 25 de persoane”, a afirmat José Manuel Albares, ministrul spaniol de Externe, citat de cotidianul El Pais.\n\n\nDecizia Spaniei a fost luată în coordonare cu Belgia, Polonia, Cehia, Olanda, Franţa, Germania, Danemarca şi cu Serviciul European de Acţiune Externă (EEAS), a subliniat \nJosé Manuel Albares\n, ministrul pentru Afaceri Externe, Uniunea Europeană și Cooperare din Spania.",
        "author": null,
        "date": "2022-04-08T13:29:05+02:00",
        "category": "Spania",
        "url": "https://occidentul-romanesc.com/spania-expulzeaza-25-de-diplomati-rusi-in-contextul-evenimentelor-din-ucraina/",
        "region": "Spania"
    },
    {
        "title": "Spania: Guvernul anunță modificări semnificative în Planul Național pentru Temperaturi Extreme pentru a face față impactului crizei climatice asupra sănătății publice",
        "content": "Astăzi, 27 ianuarie, Guvernul Spaniei\n a comunicat intenția de a aduce schimbări esențiale în \nPlanul Național pentru Temperaturi Extreme\n, având scopul de a activa acest plan în orice moment al anului, indiferent de condițiile meteorologice, atunci când există un risc semnificativ pentru sănătatea populației. Decizia vine în contextul creșterii constante a temperaturilor record, subliniată de impactul tot mai evident al crizei climatice, precizează El Pais.\n\n\nUna dintre măsurile-cheie este crearea unui Observator pentru Sănătate și Schimbare Climatică, care va avea ca obiectiv gestionarea situațiilor de temperaturi extreme și implementarea unor strategii eficiente pentru protecția sănătății publice. Ministrul Mónica García a subliniat importanța acestui observator în contextul condițiilor meteorologice actuale, afirmând că \n„nu există un exemplu mai bun al necesității acestui observator decât temperaturile pe care le trăim acum în ianuarie”.\n\n\nUna dintre inițiativele cheie ale observatorului va fi crearea unui grup de lucru dedicat temperaturilor extreme, care să dezvolte și să implementeze un plan adaptat la noile realități climatice. Aceste modificări vor permite activarea planului în orice moment al anului, eliminând dependența de calendar și adaptându-se la evoluțiile termice imprevizibile.\n\n\nMinisterul Sănătății consideră că schimbările climatice nu reprezintă doar o amenințare la adresa mediului, ci și o criză majoră de sănătate publică. Prin implementarea acestor schimbări, Guvernul și Ministerul Sănătății doresc să ofere un răspuns mai rapid și mai flexibil la riscurile asociate temperaturilor extreme, protejând astfel sănătatea cetățenilor.\n\n\nAceastă inițiativă vine în urma unei practici de două decenii, în care Ministerul Sănătății a activat planul național pentru efectele excesului de temperatură asupra sănătății în fiecare vară. Cu noile schimbări propuse, Guvernul se adaptează la noile realități climatice și își propune să ofere un răspuns eficient și prompt în fața amenințărilor la adresa sănătății publice.",
        "author": null,
        "date": "2024-01-27T13:40:52+02:00",
        "category": "Spania",
        "url": "https://occidentul-romanesc.com/spania-guvernul-anunta-modificari-semnificative-in-planul-national-pentru-temperaturi-extreme-pentru-a-face-fata-impactului-crizei-climatice-asupra-sanatatii-publice/",
        "region": "Spania"
    },
    {
        "title": "Spania în top 3, la The World’s 50 Best Restaurants, cele mai bune restaurante din lume",
        "content": "The World’s 50 Best Restaurants\n a anunțat clasamentul celor mai bune restaurante din lume în 2023, în cadrul unui eveniment desfășurat în \nOrașul Artelor și Științei din Valencia\n (Ciudad de las Artes y las Ciencias).\n\n\nRestaurantul Central\n al bucătarilor \nVirgilio Martínez\n și \nPía León \ndin Lima, Peru, a fost desemnat cel mai bun restaurant din lume în 2023. Pe podium se mai află \nDisfrutar\n din \nBarcelona\n, condus de \nEduard Xatruch\n, \nMateu Casañas\n și \nOriol Castro\n, și \nDiverXO\n din \nMadrid\n, condus de \nDabiz Muñoz\n.\n\n\nÎn primele 5 locuri ale clasamentului, pe lângă \nDisfrutar \nși \nDiverXO\n, se regăsesc și \nEtxebarri \n(locul 4). \nQuique Dacosta Restaurant\n (locul 20), \nElkano\n (locul 22) și \nMugaritz \n(locul 31) completează prezența restaurantelor spaniole în prima jumătate a listei. În partea a doua, care cuprinde pozițiile de la 51 la 100, se numără \nAponiente\n (locul 64), Azurmendi (locul 81), Enigma (locul 82) și Ricard Camarena Restaurant (locul 96), singurul restaurant nou spaniol. În total, Spania are două restaurante în top 3, trei în top 5, 6 în top 50 și zece dacă luăm în considerare lista completă de 100.\n\n\nThe World’s 50 Best Restaurants a fost creat în anul 2002 de revista britanică Restaurants Magazine și face parte din grupul de media \nWilliam Reed Business Media\n. În prezent, juriul premiilor este format din 1080 de „scriitori și critici gastronomici, bucătari, restauratori și iubitori ai gastronomiei de prestigiu”, distribuiți în 27 de regiuni la nivel mondial, cu câte 40 de membri pe regiune, jumătate bărbați și jumătate femei, coordonați de un președinte sau o președintă. Directorul juriului în \nSpania\n și \nPortugalia\n este jurnalista \nCristina Jolonch\n.\n\n\nFiecare membru emite 10 voturi pe baza vizitelor făcute în ultimele 18 luni, dar poate emite doar 6 voturi în cazul restaurantelor la nivel regional. Pot ajunge la 10 voturi doar dacă vizitează și restaurante internaționale. Din 2019, nu este posibil să votezi pentru restaurante care fac parte din categoria Best of the Best. Procesul de votare este supravegheat de firma de consultanță \nDeloitte\n.\n\n\nCel mai bun restaurant din lume este Central\n\nRestaurantul peruan \nCentral \nal lui Virgilio Martínez și Pía León, care ocupase locul doi până în ediția anterioară, și-a îndeplinit pronosticul de a deveni cel mai bun restaurant al anului. Este prima dată când un restaurant din America de Sud este desemnat cel mai bun din lume în cadrul The World’s 50 Best Restaurants.\n\n\nPe locul doi se află, conform clasamentului, \nDisfrutar\n, restaurantul lui Eduard Xatruch, Mateu Casañas și Oriol Castro din \nBarcelona\n, care urcă de pe poziția a treia ocupată anul trecut. Pe locul trei se situează \nDiverXO \nal bucătarului Dabiz Muñoz, urcând și el un loc în clasament.\n\n\nLista cu cele mai bune restaurante din lume\n:\n\n\n\n\nCentral (Lima, cel mai bun restaurant din America Latină)\n\n\nDisfrutar \n(Barcelona, ​​cel mai bun restaurant din Europa)\n\n\nDiverXO \n(Madrid)\n\n\nAsador Etxebarri\n (Axpe, Vizcaya, Spania)\n\n\nAlchemist (Copenhaga)\n\n\nMaido (Lima)\n\n\nLido 84 (Gardone Rivieria, Italia)\n\n\nAtomix (Nueva York, cel mai bun restaurant din America De Nord)\n\n\nQuintonil (Ciudad de México)\n\n\nTable by Bruno Verjus (París, intrare nouă)\n\n\nTrèsind Studio (Dubai, cel mai bun restaurant din Orientul Mijlociu și Africa)\n\n\nA Casa do Porco (São Paulo, Brazilia)\n\n\nPujol (Ciudad de México)\n\n\nOdette (Singapur, cel mai bun restaurant din Asia)\n\n\nLe Du (Bangkok, intrare nouă)\n\n\nReale (Castel di Sangro, Italia)\n\n\nGaggan Anand (Bangkok, intrare nouă)\n\n\nSteirereck (Viena)\n\n\nDon Julio (Buenos Aires)\n\n\nQuique Dacosta Restaurant\n (\nDenia\n, \nAlicante\n)\n\n\nDen (Tokio)\n\n\nElkano \n(Getaria, Guipúzcoa, Spania)\n\n\nKol (Londra, intrare nouă)\n\n\nSeptime (Paris)\n\n\nBelcanto (Lisabona)\n\n\nSchloss Schauenstein (Fürstenau, Elveția)\n\n\nFloriège (Tokio)\n\n\nKjolle (Lima, intrare nouă)\n\n\nBoragó (Santiago de Chile)\n\n\nFrantzén (Stockholm)\n\n\nMugaritz\n (Rentería, Guipúzcoa, \nSpania\n)\n\n\nHisa Franko (Kobarid, Slovenia)\n\n\nEl Chato (Bogotá, intrare nouă)\n\n\nUliassi ( Senigallia, Italia)\n\n\nIkoyi (Londra).\n\n\nPlénitude (Paris)\n\n\nSézanne (Tokio, intrare nouă)\n\n\nThe Clove Club (Londra)\n\n\nThe Jane (Amberes, Belgia)\n\n\nTim Raue (Berlin)\n\n\nLe Calandre (Rubano, Italia)\n\n\nPiazza Duomo (Alba, Italia)\n\n\nLeo (Bogota)\n\n\nLe Bernardin (Nueva York)\n\n\nNobelhart & Schmutzig (Berlin)\n\n\nOrfali Bros Bistro (Dubai, intrare nouă)\n\n\nMayta (Lima)\n\n\nLa Grenouillère (La Madelaine-sous-Montreuil, intrare nouă)\n\n\nRosetta (Ciudad de México, intrare nouă)\n\n\nThe Chairman (Hong Kong)\n\n\n\n\nA consemnat: Occidentul Românesc\n\n\nFoto: Diverxo Madrid",
        "author": null,
        "date": "2023-06-27T08:13:01+02:00",
        "category": "Spania",
        "url": "https://occidentul-romanesc.com/spania-in-top-3-cele-mai-bune-restaurante-din-lume-in-2023-la-the-worlds-50-best-restaurants/",
        "region": "Spania"
    },
    {
        "title": "Spania înăspreşte din nou restricţiile",
        "content": "Noi focare de Covid-19 continuă să apară în Spania. Autorităţile restrâng activităţile sociale și recomandă comportamente responsabile, impunând purtarea măştii în toate locurile publice în cea mai mare parte a ţării\n, relatează AFP.\n\n\nAutorităţile regionale iau măsuri tot mai drastice pentru a preveni apariţia unor noi focare de Covid-19, precum purtarea măştii, închiderea localurilor pe timp de noapte sau limitarea deplasărilor populaţiei. În localitatea \nTotana\n, din regiunea \nMurcia\n, 55 de persoane au fost confirmate pozitiv în ultimele ore, toate având în comun prezenţa într-un club de noapte, precizează \nEFE\n.\n\n\nGuvernul regional a anunţat plasarea în carantină a acestei localităţi cu 32.000 de locuitori, care este unul dintre focarele majore de coronavirus din Spania. Localnicii sunt obligaţi să rămână în case, ieşirile fiind permise numai pentru procurarea de alimente sau medicamente. Ieşirea şi intrarea în oraş sunt de asemenea interzise.\n\n\nDe asemenea, autoritățile încearcă să împiedice orice fel de evenimente şi reuniuni unde se adună multă lume, deoarece mai multe dintre focare îşi au originea în astfel de aglomerări, fiind închis inclusiv accesul pe unele plaje aglomerate.\n\n\nÎn \nBenidorm\n, una dintre cele mai renumite stațiuni de plajă din Spania, începând cu data de 24 iulie, se vor aplica măsuri speciale pe plaje, astfel încât toți turiștii să beneficieze de nisip, soare și apă, în condiții de siguranță, scrie \nelperiodic.com\n.\n\n\nÎn \nBarcelona,\n măsurile deja aplicate pentru limitarea răspândirii Covid-19 în zona metropolitană, au fost extinse şi în alte două localităţi. Au fost interzise grupurile mai mari de zece persoane, restaurantele şi barurile pot funcţiona cu maxim jumătate din locuri ocupate, localurile nocturne au fost închise, la fel şi teatrele şi cinematografele, iar vizitele în căminele de bătrâni sunt interzise. Populaţiei i s-a recomandat să iasă din case numai pentru activităţi indispensabile\n\n\nMinisterul spaniol al Sănătăţii a raportat 730 noi cazuri de Covid-19, cel mai ridicat bilanţ al îmbolnăvirilor după încheierea stării de alertă, pe 21 iunie. În prezent în ţară sunt 224 de focare active, cele mai afectate fiind regiunile Aragon şi Catalonia, precizează agenţia EFE.\n\n\nFoto: AFP\n\n\n\n\nA consemnat: Zoe Stoleru Martí",
        "author": null,
        "date": "2020-07-25T17:43:43+02:00",
        "category": "Spania",
        "url": "https://occidentul-romanesc.com/spania-inaspreste-restrictiile/",
        "region": "Spania"
    },
    {
        "title": "Spania intenționează să folosească pașaportul de vaccinare, începând cu luna mai",
        "content": "Ministrul spaniol al Turismului, Reyes Maroto a declarat că, Spania ar putea începe să folosească paşaportul de vaccinare împotriva Covid-19 în luna mai, când va avea loc Târgul internaţional de turism FITUR, la Madrid, scrie Reuters.\n\n\n„Am putea fi în măsură să începem să implementăm pașaportul digital, când începe FITUR, pe 19 mai.”, a declarat Reyes Maroto.\n\n\nComisia Europeană vrea să repornească călătoriile în interioriul Uniunii Europene și dincolo de granițele acesteia prin ceea ce numește „certificatul verde digital”, un document care să ateste că persoana care călătorește a fost vaccinată împotriva Covid-19.\n\n\nPreședinta CE, Ursula von der Leyen, spunea săptămâna trecută că obiectivul acestor certificate este „asigurarea că oamenii se pot bucura de libertatea de mișcare fără a pune în pericol sănătatea publică”.\n\n\n„«Certificatul Verde Digital» va fi realizat pentru a facilita libertatea de mișcare și pentru a ne asigura că, în ciuda restricțiilor care rămân în vigoare, ele vor fi folosite doar acolo unde este justificat și doar la un nivel corespunzător”, se arată în scrisoarea trimisă de Ursula von der Leyen statelor-membre, conform Politico.\n\n\nFoto: thelocal.com",
        "author": null,
        "date": "2021-03-12T10:56:02+02:00",
        "category": "Spania",
        "url": "https://occidentul-romanesc.com/spania-intentioneaza-sa-foloseasca-pasaportul-de-vaccinare-incepand-cu-luna-mai/",
        "region": "Spania"
    },
    {
        "title": "Spania: Întrevederea ambasadorului român cu președintele Comisiei mixte pentru afaceri europene din Parlamentul spaniol",
        "content": "Gabriela Dancău\n, ambasador al României în Regatul Spaiei, s-a întâlnit marți, 13 aprilie a.c., cu \nSusana Sumelzo Jordán\n, președintele Comisiei mixte pentru afaceri europene din Parlamentul spaniol, se precizează într-un comunicat.\n\n\nÎn cadrul întrevederii a avut loc un schimb de opinii cu privire la elementele cooperării excelente româno-spaniole, accentuându-se faptul că diplomația parlamentară joacă un rol important în diversificarea și aprofundarea relațiilor dintre țările noastre.\n\n\nDe asemenea, a fost subliniat faptul că dialogul parlamentar are un limbaj comun în statele membre UE și poate genera avantaje, nu doar în plan bilateral, ci și în plan european, inclusiv în perspectiva discuțiilor referitoare la Conferința pentru viitorul Europei.\n\n\nPe parcursul întrevederii s-a hotărât efectuarea de demersuri pentru strângerea legăturilor între comisiile de specialitate din cele două Parlamente, inclusiv în perspectiva sărbătoririi, în 2021, a 140 de ani de relații diplomatice între România și Spania.\n\n\nAmbasadorul român în Regatul Spaniei, Gabriela Dancău, a mulțumit pentru inițiativele legislative spaniole de pe durata pandemiei de coronavirus, care au venit și în sprijinul unor membri ai comunității românești din Spania, iar oficialul spaniol a transmis aprecierea sa pentru gradul ridicat de integrare a românilor în societatea spaniolă.\n\n\nFoto: Ambasada României la Madrid",
        "author": null,
        "date": "2021-04-13T18:44:54+02:00",
        "category": "Spania",
        "url": "https://occidentul-romanesc.com/spania-intrevederea-ambasadorului-roman-cu-presedintele-comisiei-mixte-pentru-afaceri-europene-din-parlamentul-spaniol/",
        "region": "Spania"
    },
    {
        "title": "Spania introduce concediul plătit de patru zile pentru situații de „urgență climatică”",
        "content": "Guvernul spaniol a aprobat joi, 28 noiembrie 2024, o măsură inedită prin care introduce un concediu plătit de patru zile pentru angajați, în caz de „urgență climatică”. Decizia, luată în urma recentelor inundații din sud-estul țării, urmărește să protejeze lucrătorii și să reducă riscurile generate de condițiile meteorologice extreme.\n\n\n„Adaptarea dreptului muncii la noua realitate a schimbărilor climatice este esențială. Măsura oferă angajaților posibilitatea de a evita deplasările în condiții de pericol, fără a-și pune în pericol locul de muncă sau veniturile”, a declarat ministrul muncii, \nYolanda Díaz\n, în cadrul unui interviu acordat televiziunii publice RTVE.\n\n\nNoua lege prevede ca angajații să poată beneficia de un concediu plătit de stat, cu o durată maximă de patru zile, în situațiile în care autoritățile emit o alertă meteorologică. Acest concediu poate fi activat indiferent de nivelul administrației care emite avertizarea – primării, guverne regionale sau guvernul central.\n\n\nReacții la nivel național\n\n\nDecizia survine pe fondul criticilor primite de unele companii, acuzate că au forțat angajații să rămână la locul de muncă în timpul alertelor roșii emise de Agenția Meteorologică Națională (AEMET). La rândul lor, reprezentanții firmelor au semnalat lipsa unei comunicări rapide și eficiente din partea autorităților.\n\n\nPentru angajatorii care se confruntă cu dificultăți operaționale după expirarea celor patru zile de concediu, legislația prevede posibilitatea utilizării măsurilor de șomaj parțial deja existente în caz de forță majoră.\n\n\nUn pas spre prevenirea riscurilor\n\n\nNoua inițiativă face parte dintr-un pachet mai amplu de măsuri vizând adaptarea legislației spaniole la contextul schimbărilor climatice și intensificării fenomenelor meteorologice extreme. „Aceasta nu este doar o măsură socială, ci și una preventivă, menită să protejeze atât viețile oamenilor, cât și economia țării”, a subliniat Yolanda Díaz, membră a partidului SUMAR.\n\n\nGuvernul spaniol devine astfel unul dintre pionierii reglementării adaptate la crizele climatice, stabilind un precedent care ar putea inspira și alte state să adopte măsuri similare.\n\n\nA consemnat: Ciprian Pădurariu\n\n\nInformații și foto: RTVE",
        "author": null,
        "date": "2024-11-29T18:42:31+02:00",
        "category": "Spania",
        "url": "https://occidentul-romanesc.com/spania-introduce-concediul-platit-de-patru-zile-pentru-situatii-de-urgenta-climatica/",
        "region": "Spania"
    },
    {
        "title": "Spania: Lista secțiilor de votare la alegerile pentru Senat și Camera Deputaților din 5-6 decembrie",
        "content": "Ministerul Afacerilor Externe a publicat lista secțiilor de votare din străinătate la alegerile pentru Senat și Camera Deputaților din 5 și 6 decembrie.\n\n\nÎn Spania vor fi organizate 140 de secții de votare, care pot fi consultate \nAICI.\n\n\nAmbasada României la Madrid  va publica o hartă interactivă a secțiilor de votare din Spania pentru a facilita identificarea celei mai apropiate secții de locul unde aveți domiciliul sau reședința.",
        "author": null,
        "date": "2020-11-19T19:17:00+02:00",
        "category": "Spania",
        "url": "https://occidentul-romanesc.com/spania-lista-sectiilor-de-votare-la-alegerile-pentru-senat-si-camera-deputatilor-din-5-6-decembrie/",
        "region": "Spania"
    },
    {
        "title": "Spania majorează salariul minim la 1.125 euro",
        "content": "Guvernul din Spania şi sindicatele au ajuns joi, 16 septembrie a.c., la un acord cu privire la o ușoară majorare a salariului minim, după mai multe zile de negocieri tensionate, informează AFP.\n\n\n„Creștere cu 15 euro pe lună (aproximativ 1,6%) se va aplica retroactiv de la 1 septembrie 2021”, au anunțat Ministerul Muncii şi sindicatele CCOO şi UGT într-un comunicat comun de presă.\n\n\nÎnsă acest acord, care duce salariul minim brut la 1.125 de euro pe lună, nu a fost semnat şi de patronat, care consideră că o nouă majorare a salariului minim ar putea afecta revenirea economiei.\n\n\nÎn replică, această majorare cu 15 euro a fost considerată, iniţial, insuficientă de sindicate, pe fondul accelerării inflaţiei şi a preţurilor record la electricitate. Însă până la urmă sindicatele au acceptat o majorare cu 15 euro după ce au convenit cu Guvernul că noi creşteri vor avea loc în 2022 şi 2023, în ideea de a putea fi respectat obiectivul de a duce salariul minim la 60% din salariul mediu, până la finele lui 2023.\n\n\nÎn 2019, Guvernul lui \nPedro Sánchez\n a majorat salariul minim cu 22%, până la 1.050 euro brut. Aceasta a fost urmată de o a doua majorare cu 5,5% în luna ianuarie 2020.\n\n\nToate aceste creșteri, cele mai importante din ultimele decenii, sunt destinate aducerii salariului minim din Spania în apropiere de nivelul din țările vecine europene.\n\n\nFoto: EFE",
        "author": null,
        "date": "2022-03-12T19:10:23+02:00",
        "category": "Informații",
        "url": "https://occidentul-romanesc.com/spania-majoreaza-salariul-minim-la-1-125-euro/",
        "region": "Spania"
    },
    {
        "title": "Spania marchează un final istoric al anului 2024 cu cel mai mic șomaj din ultimii 17 ani",
        "content": "Spania a încheiat anul 2024 cu o scădere semnificativă a șomajului, raportând cu 502.000 de persoane mai puțin fără loc de muncă. Aceasta reprezintă cea mai mică cifră de șomaj înregistrată începând din 2007, potrivit datelor publicate de Ministerul Muncii și Economiei Sociale. Numărul total al șomerilor a ajuns la 2.560.718 la sfârșitul lunii decembrie, marcând o scădere anuală de 146.738 de persoane, echivalentă cu 5,42%.\n\n\nÎn mod special, șomajul în rândul femeilor a scăzut la niveluri nemaivăzute din 2008, confirmând progresele semnificative în promovarea egalității de șanse pe piața muncii. De asemenea, tinerii sub 25 de ani au beneficiat de o îmbunătățire considerabilă, atingând cel mai scăzut nivel de șomaj din seria istorică.\n\n\nCampania de Crăciun din 2024 a avut un impact pozitiv semnificativ, stimulând angajările în sectoare cheie precum turismul, comerțul și ospitalitatea. Luna decembrie a adus o scădere cu 25.300 de înregistrări la SEPE (Serviciul Public de Stat pentru Ocuparea Forței de Muncă), reflectând crearea de noi locuri de muncă.\n\n\n„Aceste cifre confirmă tendința clară de redresare a pieței muncii și capacitatea economiei spaniole de a genera oportunități pentru diferite categorii de populație”\n, a declarat Ministrul Muncii și Economiei Sociale. Performanța solidă din decembrie, în special datorită ajustărilor sezoniere, a contribuit la o scădere suplimentară de 9.166 de persoane fără loc de muncă.\n\n\nCrearea de peste 500.000 de locuri de muncă în 2024 reprezintă un indicator al rezilienței economice a Spaniei și al succesului măsurilor implementate pentru stimularea angajărilor și reducerea șomajului structural. Această evoluție pozitivă consolidează perspectivele economice pentru anul 2025 și pune bazele unui mediu de muncă mai favorabil pentru toți cetățenii.\n\n\nA consemnat: Mircea Fluieraș – OR\n\n\nInformații și foto: Ministerul Muncii și Economiei Sociale",
        "author": null,
        "date": "2025-01-03T11:08:07+02:00",
        "category": "Spania",
        "url": "https://occidentul-romanesc.com/spania-marcheaza-un-final-istoric-al-anului-2024-cu-cel-mai-mic-somaj-din-ultimii-17-ani/",
        "region": "Spania"
    },
    {
        "title": "Spania nu va acorda prioritate vaccinării în comunitățile dependente de turism",
        "content": "Nu există intenția guvernului spaniol de a modifica distribuția vaccinurilor pentru a acorda prioritate imunizării acelor comunități autonome care au o dependență specială de turism, precum: Insulele Baleare, Insulele Canare, Comunitatea Valenciană și Andaluzia. Acest aspect a fost subliniat foarte clar de către secretarul de stat pentru sănătate, Silvia Calzón, scrie tourinews.es/.\n\n\nÎn timpul unei vizite instituționale la Mallorca pentru a vizita spitalul Son Llàtzer al cărui laborator a fost renovat, secretarul de stat a fost întrebat despre posibilitatea ca statul să distribuie mai multe doze acelor comunități considerate dependente de turism, la care Silvia Calzón a răspuns foarte tranșant că „obiectivul principal este să ajungem la capătul acestui coșmar împreună”.\n\n\nPotrivit Diario de Mallorca, Silvia Calzón a subliniat că strategia de vaccinare a fost convenită cu guvernele regionale și că „se bazează pe principii etice foarte clare”.\n\n\nConform datelor de la Exceltur, regiunile autonome în care turismul are cea mai mare pondere sunt Insulele Baleare (44,8% din PIB), Insulele Canare (35%), Comunitatea Valenciană (15,5%) și Andaluzia (12,5%).\n\n\nÎn timp ce Spania renunță la această opțiune, alte destinații turistice concurente din zona mediteraneeană precum, Croația, Egiptul, Grecia sau Turcia, și destinațiile Mauritius sau Republica Dominicană, au acordat prioritate de vaccinare tuturor lucrătorilor din sectorul vacanțelor.\n\n\nA consemnat: Mircea Fluieraș\n\n\nFoto: TUI",
        "author": null,
        "date": "2021-04-20T11:27:26+02:00",
        "category": "Spania",
        "url": "https://occidentul-romanesc.com/spania-nu-va-acorda-prioritate-vaccinarii-in-comunitatile-dependente-de-turism/",
        "region": "Spania"
    },
    {
        "title": "Spania nu va primi turiști internaționali până la sfârșitul verii",
        "content": "Președintele guvernului spaniol, Pedro Sánchez, a menționat într-un discurs, că nu va exista o reactivare a turismului internațional în Regatul Spaniei până la sfârșitul verii, convins că până atunci, 70% din populația țării va fi vaccinată, relatează RTVE.\n\n\nÎn timpul discursului său din ziua de închidere a celei de-a 113-a reuniuni a Consiliului executiv al Organizației Mondiale a Turismului (OMT), care a avut loc la Madrid, Pedro Sánchez a subliniat că „numai vaccinarea în masă va deschide calea către normalitatea pe care o dorim cu toții.”\n\n\nReyes Maroto, ministrul industriei, comerțului și turismului, în discursurile sale a coincis cu previziunile președintelui. La un mic dejun organizat de ziarul El Economista, acesta a afirmat că activarea turismului intern în cursul săptămânii „ar fi un punct de plecare” pentru a înfrunta vara „cu mai mult optimism”, dar cu condiția ca rata de vaccinare să se accelereze.\n\n\nFoto: OMT",
        "author": null,
        "date": "2021-01-29T12:11:25+02:00",
        "category": "Spania",
        "url": "https://occidentul-romanesc.com/spania-nu-va-primi-turisti-internationali/",
        "region": "Spania"
    },
    {
        "title": "Spania obține 589 de Steaguri Albastre (Bandera Azul) în 2020, cu 23 mai multe decât anul trecut",
        "content": "Juriul internațional al Steagului Albastru (Blue Flag/Bandera Azul) 2020, cu participarea, printre altele, a Organizațiilor Națiunilor Unite pentru Turism (OMT) și Mediu (UNEP), a acordat prestigioasa distincție în 45 de țări în acest an.\n\n\nSpania conduce și în acest an lista țărilor cu cele mai multe plaje care obțin Steagul Albastru\n (Blue Flag/Bandera Azul), deținând astfel, \n589\n de repere pentru plajele care au întrunit cele mai multe criterii în domeniul mediului, calitatea apei, managementul mediului, serviciile și siguranța oferite turiștilor, relatează \nEL MUNDO\n.\n\n\nÎn această clasificare la nivel internațional, după \nSpania\n, care a obținut\n 589 Blue Flag,\n urmează \nGrecia\n, cu \n514\n astfel de Steaguri Albastre (Blue Flag/Bandera Azul), \nTurcia – 508\n, \nFranța – 507\n, \nItalia – 48\n2 și \nPortugalia\n cu \n387\n.\n\n\nDintre cele 662 de plaje din Spania candidate în 2020 la Steagul Albastru (Blue Flag/Bandera Azul), 589 au fost adjudecate, ceea ce înseamnă că 89% din plajele spaniole au fost premiate cu faimosul Blue Flag.\n\n\nÎn acest fel, Spania, cu 23 de plaje în plus și patru porturi mai puține, își menține conducerea neîntreruptă internațională din 1987.\n\n\nComunitatea Valenciană\n conduce clasamentul numărului de plaje care au obținut prestigiosul Steag Albastru (Blue Flag/Bandera Azul) în 2020 în Spania, cu un total de \n134\n, din cele 589 pe care le vor purta nisipurile spaniole în această vară, urmată de Galicia cu 107, Andaluzia cu 100, Catalonia cu 95, Insulele Canare cu 51, Insulele Baleare cu 38 și Murcia cu 26.\n\n\n\n\nAcest lucru atestă starea bună de conservare a mediului înconjurător a acestor plaje și calitatea înaltă a serviciilor pe care le oferă, într-o vară marcată de criza de sănătate COVID-19.\n\n\nÎn Comunitatea Valenciană,\n Provincia Alicante\n deține\n locul I\n în această competiție internațională și obține \n73\n de distincții, cu două mai multe decât în ​​2019, comparativ cu 31 obținute în Castellón și 30 în Valencia.\n\n\nLista plajelor din Provincia Alicante\n, care au obținut Steagul Albastru (Blue Flag/Bandera Azul) în iunie 2020 sunt:\n\n\n\n\nDespre FEE\n\n\nÎn fiecare an, Fundația Internațională pentru Educație Ecologică și de Mediu din Europa (FEE) acordă Steagul Albastru (Blue Flag/Bandera Azul) plajelor din aproape 50 de țări. Prestigiosul Steag Albastru se oferă acelor plaje care întrunesc mai multe criterii importante, cum ar fi educația și formarea în domeniul mediului, calitatea apei, managementului mediului, serviciile și siguranța oferite vizitatorilor.\n\n\nFundația pentru Educația cu privire la Mediu, Foundation for Environmental Education (FEE), înființată în anul 1981, garantează faptul că zonele de plajă îndeplinesc cerințe stricte pentru a putea ridica Steagul Albastru (Blue Flag/ Bandera Azul), oferind turiștilor un sentiment de siguranță în ceea ce privește calitatea locurilor de vacanță pe care le vizitează.\n\n\nA consemnat pentru Occidentul Românesc: Zoe Stoleru Martí\n\n\nFoto și grafică: El Mundo și 20minutos",
        "author": null,
        "date": "2020-06-10T20:26:50+02:00",
        "category": "Spania",
        "url": "https://occidentul-romanesc.com/spania-obtine-589-de-steaguri-albastre-blue-flag-bandera-azul-pentru-2020-cu-23-mai-multe-decat-anul-trecut/",
        "region": "Spania"
    },
    {
        "title": "Spania oferă ajutor umanitar rapid după cutremurul devastator din Maroc",
        "content": "Spania, 11 septembrie 2023, ora locală 08:16\n\n\nSpania a răspuns prompt la cererea de ajutor a Marocului după cutremurul devastator care a avut loc zilele trecute în țară. Un avion militar cu 56 de membri ai Unității Militare de Urgență (UME) a fost trimis în Maroc pentru a participa la eforturile de căutare și salvare, în urma seismului care a produs peste 2.100 de decese și mii de răniți.\n\n\nMinistrul interimar al Afacerilor Externe al Spaniei, José Manuel Albares, a confirmat solicitarea oficială de ajutor din partea Marocului și a subliniat faptul că nu există informații despre spanioli decedați sau răniți în urma cutremurului. Cu toate acestea, echipa UME este pregătită să ajute la găsirea și salvarea supraviețuitorilor.\n\n\nCoordonarea operațiunilor de ajutor este o prioritate, iar Albares a luat legătura cu miniștrii Apărării și Internelor pentru a asigura o eficiență maximă în eforturile de salvare. Seismul cu o magnitudine de 6,8 a fost cel mai puternic din ultimele decenii din Maroc și a lăsat în urmă numeroase clădiri prăbușite și persoane prinse sub dărâmături.\n\n\nAvionul Forțelor Aeriene A400, echipat cu militari și patru câini specializați în căutarea supraviețuitorilor, a ajuns deja în Maroc și a început operațiunile de salvare. Zona de intervenție este situată la aproximativ 25 de kilometri de epicentrul cutremurului, în Tala N’Yaaqoub, la sud de Marrakech.\n\n\nMai multe comunități autonome din Spania, inclusiv Comunitatea Madrid, au anunțat intenția de a trimite ajutor suplimentar. Ministrul interimară a Apărării, Margarita Robles, a confirmat că un alt avion al Forțelor Aeriene este în curs de pregătire pentru a transporta materiale și personal adițional în Maroc, în funcție de nevoile identificate. „Dacă va fi necesar să trimitem mai mult, vom face tot ce este necesar”, a declarat Robles.\n\n\nMinistrul Albares a transmis sentimentele de sprijin și solidaritate ale Spaniei față de Maroc și a adresat condoleanțe familiilor victimelor. El a evidențiat, de asemenea, relația strânsă dintre cele două țări și contribuția semnificativă a comunității marocane care trăiește în Spania.\n\n\nEforturile de ajutor și salvare au fost deja pregătite, deoarece Protecția Civilă a activat mecanismele de sprijin internațional în prealabil și a plasat echipele de Căutare și Salvare în stare de prealertă pentru a reacționa imediat la cererea de asistență din partea Marocului.\n\n\nSursă informații și foto: RTVE",
        "author": null,
        "date": "2023-09-11T09:29:38+02:00",
        "category": "Spania",
        "url": "https://occidentul-romanesc.com/spania-ofera-ajutor-umanitar-rapid-dupa-cutremurul-devastator-din-maroc/",
        "region": "Spania"
    },
    {
        "title": "Spania: Operațiunea Seprona împotriva furtului de apă în zonă cu acvifer supraexploatat",
        "content": "Aproximativ \n50 de agenți de poliție civilă spaniolă\n, membri ai \nServiciului de Protecție a Naturii\n (Seprona) din Garda Civilă, au inițiat o operațiune amplă în regiunea \nCastilla-La Mancha\n din Spania. Această acțiune are ca scop dezvăluirea și combaterea furtului de apă într-o regiune afectată de supraexploatarea acviferului, precizează El País.\n\n\nÎntr-un efort de a detecta ilegalitățile privind utilizarea resurselor hidrice, agenții Seprona se ocupă de fenomene precum puțuri ascunse, derivări subterane, contoare trucate cu magneți uriași și conducte îngropate, tactici folosite de cei care încalcă legea. Această operațiune a fost declanșată în contextul a două precedente de furt de apă în 2022 și august 2023, care au avut consecințe grave asupra acviferului și au generat daune semnificative Domeniului Hidraulic Public.\n\n\nAgenții Seprona desfășoară inspecții de rutină în colaborare cu Confederația Hidrografică a Júcarului (CHJ), folosind tehnici precum verificarea cadastrului terenurilor, inspecții terestre discrete, și fotografii aeriene obținute cu ajutorul dronelor și sateliților. Aceste tehnici permit agenților să observe schimbările în utilizarea terenurilor agricole, precum și să identifice eventualele ilegalități privind folosirea apei.\n\n\nAntecedente și consecințe\n\nÎn prima operațiune din 2022, autoritățile au estimat că au fost scoși ilegal 3,8 milioane de metri cubi de apă, aducând daune de aproximativ 460.000 de euro Domeniului Hidraulic Public. Această cantitate este echivalentă cu umplerea a 1.144 de piscine olimpice. A doua operațiune, desfășurată în august 2023, a evidențiat sustragerea ilegală a 1,65 milioane de metri cubi de apă, cu daune estimate la aproximativ 232.000 de euro.\n\n\nContextul regional, caracterizat de secetă și supraexploatarea acviferului, impune măsuri ferme pentru protejarea resurselor de apă. Seprona și CHJ rămân vigilente în lupta împotriva furtului de apă, iar numărul crescut de inspecții în 2023 reflectă angajamentul ferm de a asigura conformitatea cu legislația privind utilizarea apei.\n\n\nSancțiuni și consecințe legale\n\nÎn cadrul acestei operațiuni, Seprona și CHJ colaborează pentru identificarea și sancționarea celor care încalcă regulile privind extracția și folosirea apei. Numărul dosarelor de sancționare legate direct de apă a crescut semnificativ, de la aproximativ 20 pe an în perioada 2019-2021, la aproape 70 în 2023. Sancțiunile pot atinge sume de până la un milion de euro, în funcție de gravitatea încălcărilor.\n\n\nAgenții Seprona și CHJ rămân mobilizați pentru a proteja resursele de apă ale regiunii și pentru a asigura utilizarea lor sustenabilă conform normelor legale.\n\n\nSursă informații și foto: El País",
        "author": null,
        "date": "2024-02-01T12:14:02+02:00",
        "category": "Spania",
        "url": "https://occidentul-romanesc.com/spania-operatiunea-seprona-impotriva-furtului-de-apa-in-zona-cu-acvifer-supraexploatat/",
        "region": "Spania"
    },
    {
        "title": "Spania: Pedro Sanchez a fost reinstalat la putere",
        "content": "Socialistul spaniol \nPedro Sanchez\n a fost reinstalat la putere marţi de către deputaţi, printr-un vot extrem de strâns, după opt luni de paralizie politică şi urmează să conducă un guvern minoritar, în coaliţie cu Podemos (stânga radicală).\n\n\nSanchez a obţinut 167 de voturi ”pentru”, alţi 165 de deputaţi votând împotriva învestirii sale la şefia Guvernului, iar 18 s-au abţinut în acest vot, în care îi era de ajuns o majoritate simplă.\n\n\nEl a pierdut duminică un prim vot de încredere, după ce nu a obţinut majoritatea absolută necesară de 176 de voturi din partea celor 350 de deputaţi.\n\n\nMarja infimă obţinută marţi îi prevesteşte însă o legislatură complicată socialistului, la conducerea unui prim Executiv de coaliţie din ţară de la sfârşitul dictaturii franchiste, în 1975.\n\n\nSanchez, cu care au votat PSOE, Podemos şi mai multe partide mici, între care naţionaliştii basci şi PNV, îşi datorează învestirea abţinerii – smulse în urma unor negocieri îndelungate – celor 13 deputaţi din Partidul Stânga Republicană din Catalonia (ERC,separatişti), care i-a permis să obţină majoritatea.\n\n\nÎn schimbul acestei abţineri, socialiştii au promis să organizeze negocieri între Guvernul central şi Executivul regional catalan – controlat de separatişti -, pentru a rezolva ”conflictul politic cu privire la viitorul Cataloniei”.\n\n\nRezultatele acestor negocieri urmează să fie supuse votului catalanilor în cadrul unei consultări. Socialiştii s-au grăbit să precizeze că nu va fi niciodată vorba despre vreun referendum de autodeterminare pe care-l reclamă separatiştii.\n\n\nCatalonia, o regiune bogată din nord-estul Spaniei care a încercat o secesiune în 2017, a fost zguduită în octombrie de manifestaţii uneori violente după condamnarea la închisoare a nouă lideri separatişti, inclusiv a şefului ERC Oriol Junqueras.\n\n\nAceastă alianţă între PSOE şi ERC a fost atacată cu vehemenţă de Partidul Popular (PP, dreapta) şi Vox (extremă dreapta), a treia forţă politică spaniolă, care-i acuză pe socialişti de ”trădare” şi îşi îndeamnă simpatizanţii să manifesteze duminică în toată ţara.\n\n\nReînvestirea lui Sanchez încheie opt luni de blocaj. Însă, în contextul în care este susţinut de doar 155 de deputaţi PSOE şi Podemos, el urmează să negocieze dur cu alte forţe adoptarea tuturor legilor pe care le iniţiază şi în primul rând legea bugetului.\n\n\n”Peisajul politic rămâne complex. Noul Guvern va fi minoritar, tensiunile din Catalonia se pot exacerba din nou (…), iar situaţia bugetară face lucrurile dificile”, subliniază Steven Trypsteen, un economist de la Banca ING.\n\n\nPrinsă într-o instabilitate politică cronică din 2015, cea de a patra economie a zonei euro a trecut prin două alegeri legsialtive în 2019 – în aprilie şi noiembrie -, în care Sanchez a obţinut de fiecare dată o victorie, dar nu şi o majoritate absolută şi prin patru rânduri de alegeri în patru ani.\n\n\nAjuns la putere în iunie 2019, printr-o moţiune de cenzură împotriva conservatorului Mariano Rajoy, Sanchez a încheiat până la urmă un acord de guvernare cu Podemos, imediat după scrutinul din noiembrie. Este vorba despre o alianţă surpriză, după ce a dat asigurări, în urma alegerilor din aprilie şi eşecul negocierilor de atunci, că guvernarea cu miniştri din Podemos îl va împiedica să doarmă.\n\n\nLiderul Podemos – moştenitoarea mişcării Indignaţilor – Pablo Iglesias urmează să fie unul dintre vicepreşedinţii Consiliului Miniştrilor.\n\n\nÎn programul lor foarte criticat de patronat, socialiştii şi Podemos au promis o cotitură spre stânga cu o creştere a salariului minim, impozite pentru cei mai bogaţi şi întreprinderi, precum şi o abrogare parţială a controversatei reforme a pieţei muncii, adoptată de conservatori.\n\n\nPotrivit analiştilor, acest guvern minoritar se anunţă totuşi fragil pentru că va trebui să caute sprijin de fiecare dată când va dori să obţină adoptarea reformelor sale.",
        "author": null,
        "date": "2020-01-08T10:13:58+02:00",
        "category": "Spania",
        "url": "https://occidentul-romanesc.com/spania-pedro-sanchez-a-fost-reinstalat-la-putere/",
        "region": "Spania"
    },
    {
        "title": "Spania prelungeşte susţinerea salarială pentru 2 milioane de angajaţi până în septembrie",
        "content": "Guvernul spaniol a decis prelungirea cu încă trei luni, până la sfârşitul lunii septembrie, a schemelor de susţinere salarială, o măsură costisitoare despre care companiile şi sindicatele spun că este esenţială pentru evitarea unui colaps de amploare al companiilor şi locurilor de muncă, notează Financial Times.\n\n\nSchemele urma să expire pe 30 iunie şi acoperă în prezent peste 2 milioane de oameni care speră să revină la locurile lor de muncă odată ce criza se va tempera.",
        "author": null,
        "date": "2020-07-02T07:18:55+02:00",
        "category": "Spania",
        "url": "https://occidentul-romanesc.com/spania-prelungeste-sustinerea-salariala-pentru-2-milioane-de-angajati-pana-in-septembrie/",
        "region": "Spania"
    },
    {
        "title": "Spania: Prețul energiei electrice scade cu peste 4% până la 108,3 euro/MWh joi, 20 aprilie 2023",
        "content": "Prețul energiei electrice scade joi, 20 aprilie 2023, cu peste 4%, până la 108,3 euro pe megawatt-oră (MWh), în prima sa scădere din ultima sâmbătă, conform rezultatelor licitației de pe piața en-gros.\n\n\nÎn funcție de intervalele orare, energia electrică atinge cel mai înalt preț între orele 20:00 și 21:00 pe 20 aprilie, cu 147,4 euro/MWh; și cel mai scăzut între orele 16:00 și 17:00, când va fi cu 50 euro/MWh.\n\n\nCu toate acestea, prețul este al doilea cel mai mare din luna aprilie, fiind depășit doar de cel 113,5 euro/MWh înregistrați miercuri, scrie presa spaniolă.\n\n\nFără limită la gaze\n. Pe de altă parte, nu se va aplica nicio limită la gaz, deoarece prețul acestei materii prime pe piața ibero-americană a gazului (Mibgas) rămâne sub limita de 56,1 euro/MWh stabilită de Guvern pentru această lună. În acest an, prețul electricității a fost în medie de 90,9 euro/MWh, mai puțin de jumătate decât cei 220,5 euro/MWh înregistrați în aceeași perioadă a anului trecut, când piețele energetice începeau deja să resimtă efectele invaziei rusești în Ucraina.\n\n\nLumina va fi pentru a doua zi consecutiv mai scumpă decât anul trecut, când se plătea 85 euro/MWh în plină invazie rusească în Ucraina, dar se va situa la niveluri mai scăzute decât cele înregistrate în țările din jur.\n\n\nÎn Germania, prețul mediu va fi de 111,7 euro/MWh; în Franța, de 113,3 euro/MWh; în Italia, de 149 euro/MWh; și în Marea Britanie, de 102,2 lire sterline/MWh (aproximativ 116 euro/MWh la cursul actual).",
        "author": null,
        "date": "2023-04-19T16:50:43+02:00",
        "category": "Informații",
        "url": "https://occidentul-romanesc.com/spania-pretul-energiei-electrice-scade-cu-peste-4-pana-la-1083-euro-mwh-joi-20-aprilie-2023/",
        "region": "Spania"
    },
    {
        "title": "Spania, principala destinație turistică a britanicilor pentru 2021",
        "content": "Asociația agențiilor de turism și a operatorilor de turism din Regatul Unit (ABTA) a efectuat un sondaj în rândul membrilor săi (peste 4.300 de companii asociate) pentru a afla care destinații vor fi preferatele britanicilor în 2021 și care vor fi principalele tendințe de călătorie, scrie tourinews.es.\n\n\nDupă cum a fost raportat în ziarul TravelMole, britanicii vor paria pe destinații cunoscute pentru a putea călători din nou anul viitor, motiv pentru care Spania conduce clasamentul cu 33%, conform sondajului, urmată de Franța cu 19%, precum și de SUA (17%), Italia (16%) și Grecia (14%).\n\n\nTop 10 destinații preferate de britanici pentru a fi vizitate în 2021:\n\n\n\n\nSpania \n(33%)\n\n\nFranța (19%)\n\n\nStatele Unite (17%)\n\n\nItalia (16%)\n\n\nGrecia (14%)\n\n\nPortugalia (9%)\n\n\nGermania (8%)\n\n\nCroația (5%)\n\n\nOlanda (4%)\n\n\nAustralia (4%)\n\n\n\n\nDin același sondaj, ABTA a stabilit și care vor fi principalele tendințe. În plus față de angajamentul menționat anterior pentru „vechii favoriți”, există și persoane care doresc să viziteze destinații unde nu au mai fost niciodată. De asemenea, sondajul evidențiază teama de a călători în croazieră, tendința către turismul rural și, mai presus de toate, importanța pe care călătorii o acordă sfaturilor experților în călătorii.\n\n\nDe fapt, britanicii sunt acum cu 20% mai dispuși să consulte un profesionist pentru a-și organiza călătoria. Ei consideră că securitatea pachetului de vacanță și informațiile actualizate disponibile agențiilor de turism, sunt vitale. ABTA subliniază că această încredere depusă de clienți este o reflectare a muncii agențiilor și operatorilor care „au făcut un pas mai departe pentru a ajuta clienții în acest an”.",
        "author": null,
        "date": "2020-12-09T12:39:35+02:00",
        "category": "Spania",
        "url": "https://occidentul-romanesc.com/spania-principala-destinatie-turistica-a-britanicilor/",
        "region": "Spania"
    },
    {
        "title": "Spania rămâne pe lista țărilor cu risc epidemiologic ridicat",
        "content": "Comitetului Național pentru Situații de Urgență din România anunță că, potrivit Hotărârii Nr. 28 din data de 14 mai 2021, Spania rămâne pe lista țărilor cu risc epidemiologic ridicat, menționează Ambasada României în Regatul Spaniei într-un comunicat.\n\n\nAstfel, pentru persoanele care sosesc din Spania, la intrarea în România se aplică următoarele măsuri:\n\n\n\n\ntestul PCR nu mai este obligatoriu la îmbarcarea în aeronavele cu destinația România, însă pentru persoanele care nu prezintă test PCR la îmbarcare, la sosirea în România se instituie măsura carantinei la domiciliu sau la locația declarată pentru o perioadă de 14 zile.\n\n\n\n\nSunt exceptate de la măsura carantinei:\n\n\n\n\npersoanele care prezintă rezultatul negativ al unui test RT-PCR pentru infecția cu virusul SARS-CoV-2, efectuat cu cel mult 72 de ore înaintea îmbarcării (pentru cei care călătoresc cu mijloace de transport în comun) sau intrării pe teritoriul național (pentru cei care călătoresc cu mijloace proprii);\n\n\npersoanele care au efectuat vaccinul împotriva virusului SARS-CoV-2, inclusiv cea de a 2-a doză pentru tipurile de vaccin care se administrează în două doze și pentru care au trecut cel puțin 10 zile până la intrarea în România.\n\n\n\n\nAlte prevederi și excepții de la măsurile de carantinare si de la obligativitatea prezentării unui test negativ RT-PCR pentru SARS-CoV-2 se regăsesc aici: \nhttps://gov.ro/…/Hotarare_CNSU_nr__28__din_14_05_2021.pdf\n\n\nLista țărilor/zonelor cu risc epidemiologic ridicat poate fi consultată aici: \nhttps://gov.ro/…/Anexa_nr_1_-_Lista_State_cu_risc…\n\n\nCondiții de călătorie în Spania:\n\n\nSe menține măsura privind obligativitatea prezentării unui test molecular (PCR sau TMA test de amplificare mediată) cu rezultat negativ Covid-19 la intrarea pe teritoriul Spaniei, de către toate persoanele care sosesc din zone sau state cu risc epidemiologic ridicat, inclusiv România, pe cale aeriană sau maritimă (NU și terestră). Testul trebuie să fie efectuat cu maximum 72 ore anterior intrării pe teritoriul spaniol și poate fi prezentat în limba spaniolă, engleză, franceză sau germană. Copiii cu vârste mai mici de 6 ani sunt exceptați de la măsura obligativității prezentării unui test negativ.\n\n\nInformații actualizate pe pagina Ambasadei României în Spania:  \nhttps://www.facebook.com/ambasada.madrid",
        "author": null,
        "date": "2021-05-15T16:22:59+02:00",
        "category": "Spania",
        "url": "https://occidentul-romanesc.com/spania-ramane-pe-lista-tarilor-cu-risc-epidemiologic-ridicat/",
        "region": "Spania"
    },
    {
        "title": "Spania: Reuniunea ambasadorului român cu ministrul spaniol al justiției",
        "content": "Ambasadorul României în Regatul Spaniei, \nGabriela Dancău\n, a avut, în 16 noiembrie 2020, o reuniune de lucru cu ministrul spaniol al justiției \nJuan Carlos Campo\n. Discuțiile au avut ca tematică centrală evaluarea de etapă a stadiului și dinamicii cooperării în domeniul justiției, desprinzându-se satisfacția ambelor părți pentru evoluțiile pozitive înregistrate atât în plan comun european, cât şi bilateral, în ultimii ani,  pe segmente specifice ale cooperării juridice, precizează ambasada într-un comunicat.\n\n\n\n\nAmbasadorul român s-a interesat de practica spaniolă în ceea ce privește acreditarea unui magistrat de legătură pe lângă autoritățile spaniole, care ar reprezenta un facilitator al dialogului tehnic în domeniu și ar putea asigura celeritate în aplicarea instrumentelor juridice.\n\n\nDe asemenea, ambasadorul a pledat pentru continuarea discuțiilor pentru identificarea, împreună cu autoritățile spaniole, a unei soluții juridice pentru ca românii rezidenți în Spania care își doresc dubla cetățenie română și spaniolă să o poată obține, acesta fiind un deziderat constant al membrilor comunității române din Spania.",
        "author": null,
        "date": "2020-11-17T12:09:18+02:00",
        "category": "Spania",
        "url": "https://occidentul-romanesc.com/spania-reuniunea-ambasadorului-roman-cu-ministrul-spaniol-al-justitiei/",
        "region": "Spania"
    },
    {
        "title": "Spania: Reuniunea ambasadorului României cu președintele Congresului Deputaților",
        "content": "Ambasadorul României în Regatul Spaniei, \nGabriela Dancău\n, a avut la 27 noiembrie 2020 o întâlnire cu președintele Congresului Deputaților spaniol, \nMeritxell Batet Lamaña\n.\n\n\nReuniunea a reprezentat o excelentă ocazie de a discuta despre întărirea tuturor formelor de dialog interparlamentar între România și Spania, subliniindu-se faptul că diplomația parlamentară joacă un rol important în diversificarea și aprofundarea relațiilor dintre state.\n\n\nÎn acest context, a avut loc o analiză preliminară a posibilității organizării, în 2021, a primului \nForum interparlamentar româno-spaniol\n, mecanism de dialog parlamentar pe care Spania îl utilizează doar în relația cu un număr redus de state, anume cele cu care are Parteneriate Strategice, cum este cazul României.",
        "author": null,
        "date": "2020-11-28T14:06:54+02:00",
        "category": "Spania",
        "url": "https://occidentul-romanesc.com/spania-reuniunea-ambasadorului-romaniei-cu-presedintele-congresului-deputatilor/",
        "region": "Spania"
    },
    {
        "title": "Spania ridică restricțiile pentru Marea Britanie și Japonia",
        "content": "Guvernul spaniol anunță că ridică oficial restricțiile de luni, 24 mai a.c.,  pentru călătorii care sosesc din Marea Britanie și Japonia. Aceștia nu vor avea nevoie de un test PCR la intrarea în Spania. Cu toate acestea, la întoarcerea acasă, britanicii vor fi obligați să intre în carantină.\n\n\nÎn contextul pandemiei, Germania a anunțat că oricine sosește din Marea Britanie pe teritoriul german, va trebui să intre în carantină timp de două săptămâni.\n\n\nInstitutul german de sănătate publică a declarat că decizia este legată de varianta indiană Covid-19, care este responsabilă pentru majoritatea cazurilor noi apărute în diverse zone ale Angliei.\n\n\nPe de altă parte, guvernul de la Londra le recomandă ferm cetățenilor săi să evite călătoriile neesențiale în majoritatea țărilor din UE.\n\n\nPortugalia este principala destinație a britanicilor din lista scurtă a țărilor pentru care nu se impune carantină la întoarcere. Turismul din Portugalia și Spania se bazează mult pe britanici, iar Portugalia a început să îi primească începând de lunea trecută.\n\n\nUnele țări din UE ezită însă în privința turiștilor britanici, așteptând să vadă care va fi evoluția cazurilor cu varianta indiană din Marea Britanie.\n\n\nParlamentul European și statele-membre s-au pus de acord în ce privește \ncertificatul sanitar european Covid\n, al cărui scop este acela de a facilita călătoriile în interioriul Uniunii Europene pe perioada pandemiei de coronavirus.\n\n\nDocumentul, care se va numi „certificatul verde digital european” va atesta că deținătorul său a fost vaccinat împotriva Covid-19, că are un test negativ recent la coronavirus sau că a trecut deja prin boală. În practică, acestea vor fi trei certificate distincte.\n\n\nFoto: spanishnewstoday.com/",
        "author": null,
        "date": "2021-05-22T09:52:21+02:00",
        "category": "Spania",
        "url": "https://occidentul-romanesc.com/spania-ridica-restrictiile-pentru-marea-britanie-si-japonia/",
        "region": "Spania"
    },
    {
        "title": "Spania se confruntă cu cele mai abundente ninsori din ultimii 50 de ani",
        "content": "Ministrul Transporturilor, José Luis Ábalos, le-a cerut cetățenilor sâmbătă, 9 ianuarie, ca înainte de ninsorile abundente pe care le lasă furtuna Filomena în mare parte a țării, cea mai intensă furtună din ultimii 50 de ani, să rămână în casele lor și să evite deplasările pentru că „situația este gravă”.\n\n\nÁbalos a făcut acest apel în cadrul unei conferințe de presă la Delegația Guvernului la Madrid, împreună cu ministrul de interne, Fernando Grande-Marlaska, care a cerut, de asemenea, populației să nu facă excursii decât dacă sunt „inevitabile”, deoarece după ninsori vor veni înghețuri și situația se va complica.\n\n\nPotrivit ministrului, în Spania au fost mobilizate 1.305 pluguri de zăpadă și 220.000 de tone de sare și prundiș au fost consumate „în doar două zile”, 30 la sută din totalul celor utilizate anul trecut.\n\n\nÁbalos a dezvăluit că prioritatea este degajarea drumurilor pe mai mult de 21.000 de kilometri din rețea, dintre care unele sunt încă blocate, în principal în Madrid, Cuenca și Castellón, în timp ce în zone mari se recomandă utilizarea lanțurilor și restricții privind vehiculele grele.\n\n\nDe asemenea, se lucrează pentru prevenirea accidentelor, „pentru a garanta mobilitatea personalului serviciilor și aprovizionărilor esențiale”, a spus șeful Transporturilor, care a subliniat că această linie va continua.\n\n\nÎn acest sens, serviciul de urgență 112 al Comunității Madrid a raportat că „încetul cu încetul situația se îmbunătățește, deși mai este de lucru”.\n\n\nPotrivit datelor lor, pompierii, Unitatea Militară de Urgență (UME) și Garda Civilă au salvat deja ocupanții a aproximativ 1.300 de vehicule din comunitate.\n\n\nDar Ábalos a insistat că magnitudinea furtunii nu a fost localizată doar în Madrid, ci a ajuns și în alte comunități, provocând suspendarea zborurilor și a serviciului feroviar.\n\n\nÎn acest sens, el a reamintit că Barajas a anulat zborurile până la ora 23:00 și că toate trenurile cu origine sau destinație în Madrid au fost anulate, pe lângă serviciile de navetă din comunitatea madrilenă.\n\n\nSe lucrează la reactivarea acestuia, dar totul va depinde de condițiile meteorologice care garantează siguranța.\n\n\nLa rândul său, ministrul de interne a asigurat că 70 la sută din vehiculele care au fost prinse pe drumuri sunt goale și ocupanții lor într-un loc sigur, în timp ce celelalte 30 la sută sunt frecventate de Garda Civilă sau Unitatea Militară de Urgență.\n\n\nMarlaska a insistat să le ceară tuturor cetățenilor să ia măsuri extreme de precauție în fața unei situații „excepționale și extraordinare”, deoarece „orele dificile rămân în continuare”, și a transmis condoleanțele rudelor celor trei persoane decedate înregistrate până acum: două persoane care au murit în provincia Málaga după ce vehiculul în care călătoreau a fost luat într-o inundație, și un bărbat al cărui cadavru a fost găsit sub zăpadă în Zarzalejo (Madrid).\n\n\nDupă trecerea furtunii Filomena, care se deplasează spre Marea Mediterană, un val de frig va duce la o „scădere accentuată” a temperaturilor începând de luni, cu minime sub 10 grade sub zero în zonele montane și în zonele plate cu zăpadă, afectând punctele unde această circumstanță este foarte rară.\n\n\nÎn unele zone „maximele vor rămâne, de asemenea, foarte scurte”, cu dificultăți care depășesc zero grade și chiar scad sub acel record, potrivit ultimelor date furnizate de Agenția Meteorologică de Stat (Aemet), care indică faptul că frigul intens se va prelungi până joi, 14 ianuarie, inclusiv.\n\n\nA consemnat: Mircea Fluieraș\n\n\nSursa: RTVE\n\n\nFoto: EFE",
        "author": null,
        "date": "2021-01-10T00:46:53+02:00",
        "category": "Spania",
        "url": "https://occidentul-romanesc.com/spania-se-confrunta-cu-cele-mai-abundente-ninsori/",
        "region": "Spania"
    },
    {
        "title": "Spania se pregătește să primească turiștii internaționali începând cu 1 iulie",
        "content": "Guvernul Sánchez va renunța la carantină pentru turiștii străini de la 1 iulie!\n Acest lucru a fost decis la ședința interministerială, care a avut loc prin videoconferință, și la care au participat vicepreședinții Teresa Ribera, Nadia Calviño și ministrul afacerilor externe, Arancha González Laya, precizează \nRTVE\n.\n\n\nLa videoconferință au mai fost prezenți ministrul de Interne, Fernando Grande-Marlaska; cel al Transporturilor, José Luis Ábalos; cel al Sănătății, Salvador Illa, și responsabilul cu industria, comerțul și turismul, Reyes Maroto.\n\n\nȘedința a fost convocată pentru a analiza aspecte precum ridicarea carantinei pentru vizitatorii străini, și impunerea unor măsuri care să permită sectorului turistic să organizeze sezonul de vară în siguranță, și să garanteze în condiții de securitate, vacanța a milioane de oameni în Spania.\n\n\nÎn acest context, Spania este pregătită să primească turiștii internaționali în condiții de siguranță începând cu 1 iulie. Acest lucru va salva o parte din sezonul turistic, garantând în același timp, condiții de securitate sanitară maximă și minimizând riscul reapariției virusului prin importurile din străinătate.\n\n\nOdată ce a marcat data deschiderii sezonului turistic în calendar, Spania va continua mai intens ca niciodată să colaboreze cu partenerii europeni pentru a defini regulile de deschidere a sezonului turistic. Guvernul încearcă să găsească reguli comune pentru redobândirea libertății de mișcare în Spațiul Schengen (+ Regatul Unit) în ceea ce privește garanția securității, siguranța sănătății sanitare și transparența.\n\n\nDe asemenea, Spania se angajează să aibă o deschidere treptată, coordonată și nediscriminatorie între regiunile cu aceeași situație epidemiologică.\n\n\nSe studiază posibilitatea deschiderii unor rute sigure cu țări terțe din afara UE, care au condiții epidemiologice adecvate și bazate pe criterii de reciprocitate. Această posibilitate va fi decisă de către Centrul European pentru Controlul Bolilor.\n\n\nPână la sfârșitul lunii iunie, toate destinațiile turistice spaniole vor finaliza procesul de ieșire din izolare și vor intra în „noua normalitate”, astfel încât, să poată primi în siguranță turiști, atât la nivel național, cât și internațional.\n\n\nÎn acest sens, s-au desfășurat lucrări multiple de securitate, astfel încât, întregul lanț de valoare turistică din Regatul Spaniei să implementeze măsurile igienico-sanitare maxime pentru reducerea riscului de contagiere.\n\n\nDe la 1 iulie nu va mai exista carantină. Se lucrează la nivel european, astfel încât să existe protocoale, verificări comune, care să garanteze securitatea și siguranța tuturor turiștilor.\n\n\nA consemnat: Mircea Fluieraș\n\n\nFoto: \nRTVE",
        "author": null,
        "date": "2020-06-07T10:34:40+02:00",
        "category": "Spania",
        "url": "https://occidentul-romanesc.com/spania-se-pregateste-sa-primeasca-turistii-internationali-incepand-cu-1-iulie/",
        "region": "Spania"
    },
    {
        "title": "Spania și-a redeschis graniţele, dar rămâne vulnerabilă",
        "content": "După 98 de zile, Spania, una dintre ţările cel mai grav lovite de pandemie, cu peste 28.000 de morţi, iese din măsurile severe de izolare.\n\n\nLa miezul nopții, sâmbătă, 20 iunie, spre duminică, 21 iunie, \nSpania a ridicat starea de alarmă decretată pe 14 martie și a redeschis granița terestră cu Franța, precum și porturile și aeroporturile pentru cetățenii din statele UE\n, relatează \nRTVE\n.\n\n\nDin această duminică, 21 iunie, Spania le va permite și turiștilor britanici să intre fără a fi nevoie să intre în carantină, după cum a confirmat ministrul afacerilor externe, Arancha González Laya.\n\n\nÎn declarațiile sale pentru BBC, Laya a afirmat că guvernul spaniol va „permite vizitatorilor britanici să intre în Spania la fel ca și restul cetățenilor UE și ai spațiului Schengen începând cu 21 iunie, fără a fi nevoie de carantină”. O decizie pe care a confirmat-o ulterior pe contul său de Twitter.\n\n\n\n\nMinistrul de Externe a indicat că această măsură este adoptată „din respect pentru cei 410.000 de britanici care au a doua reședință în Spania” și a confirmat că „întrețin contacte” cu autoritățile britanice pentru a afla „dacă vor face același lucru”.\n\n\nÎn acest sens, González Laya și-a arătat încrederea că executivul lui Boris Johnson „este sensibil față de cei 250.000 de spanioli care locuiesc în Regatul Unit și care doresc să intre în țară fără a fi necesară carantina”, ​​deși a precizat că Guvernul spaniol „respectă” deciziile luate de alte țări în această problemă pe baza considerațiilor și a datelor de care dispun.\n\n\nPortugalia nu își va redeschide frontiera cu Spania decât la 1 iulie, la cererea țării vecine, eveniment la care vor participa premierul Pedro Sánchez, Filipe al VI-lea al Spaniei şi premierul portughez, António Costa, relatează RTVE.\n\n\nAutortiățile anunță că, începând cu 21 iunie, cetățenii se vor putea deplasa în toată ţara. Până acum deplasările erau limitate la provincia sau la regiunea în care locuiau.\n\n\nCu câteva ore înainte de ridicarea stării de alarmă, premierul Pedro Sánchez a reamintit populaţiei că rămâne vulnerabilă la noul coronavirus şi că trebuie să respecte măsurile de protecţie, relatează RTVE. „Rămânem vulnerabili. Trebuie să rămânem vigilenţi şi să respectăm cu stricteţe măsurile de igienă şi protecţie”, a precizat Pedro Sánchez. „Fiecare dintre noi poate fi un zid în faţa virusului sau o cale de contagiune, depinde doar de noi”, a insistat premierul.\n\n\nStrăinii nu vor mai fi obligaţi să intre în carantină timp de două săptămâni la intrarea în ţară, dar toate persoanele de pe teritoriul ţării trebuie să poarte în continuare mască de protecţie în spaţii închise, dar şi în aer liber, atunci când nu este posibilă menţinerea unei distanţe de siguranţă de 1,5 m faţă de ceilalţi.\n\n\n\n\nAproximativ 600 de oficiali din cadrul Ministerului Sănătății au fost detașați în aeroporturi pentru a controla călătorii care ajung în țară, cărora le va fi luată temperatura, iar cazurile suspecte vor fi examinate de medicii specialiști, a menționat  ministrul Sănătății, Salvador Illa.\n\n\nA consemnat: Mircea Fluieraș\n\n\nFoto: RTVE",
        "author": null,
        "date": "2020-06-21T09:36:04+02:00",
        "category": "Spania",
        "url": "https://occidentul-romanesc.com/spania-si-a-redeschis-granitele-dar-ramane-vulnerabila/",
        "region": "Spania"
    },
    {
        "title": "Spania şi Italia se bucură de costuri de finanţare extrem de scăzute",
        "content": "Spania a atras comenzi de peste 65 miliarde de euro pentru o nouă emisiune de obligaţiuni pe 50 de ani în aceeaşi zi în care costurile de finanţare ale Italiei au atins un minim istoric, evidenţiind efervescenţa de pe pieţele de datorii din Europa, relatează Financial Times.\n\n\nSpania\n a atras 5 miliarde de euro în cadrul emisiunii la un cupon de 1,45%, UniCredit remarcând că aceasta a fost prima operaţiune cu o maturitate de 50 de ani organizată de bănci de investiţii din 2016, când cumpărătorii au cerut un cost de finanţare mult mai ridicat, de 3,45%.\n\n\nÎntre timp, randamentul obligaţiunilor pe 10 ani ale \nItaliei\n a scăzut sub 0,5% pentru prima dată, reflectând un raliu puternic al preţului activului. Optimismul inves­titorilor privitor la această ţară a crescut puternic de când Mario Draghi, fost preşedinte al BCE, a fost de acord să formeze un nou guvern care să implementeze reformele necesare pentru obţinerea de finanţare de peste 200 mld. euro de la UE, scrie Financial Times, citat de ZF.\n\n\nCererea solidă de obligaţiuni guvernamentale italiene şi spaniole, care au ratinguri de credit inferioare celor din \nGermania\n şi \nFranţa\n, arată cum vastul program de achiziţii de obligaţiuni al Băncii Centrale Europene şi fondul de redresare convenit la nivel de bloc au ajutat la creşterea încrederii investitorilor.\n\n\nCererea vine de asemenea în contextul în care guvernele încearcă să-şi finanţeze deficitele, care au crescut puternic pe fondul eforturilor strategilor de susţinere a economiilor în faţa şocului coronavirusului, cu împrumuturi pe termen mai lung.\n\n\nPortugalia\n a primit comenzi de peste 40 mld. de euro în cadrul unei emisiuni de titluri pe 30 de ani săptămâna trecută, cuponul fiind de 1%. Cu numai doi ani în urmă, obligaţiunile portugheze pe 10 ani aveau un randament de peste 2,5%.\n\n\nSăptămâna trecută, \nBelgia\n a atras 5 mld. de euro în cadrul unei emisiuni de titluri pe 50 de ani cu un cupon de 0,65%, în timp ce Franţa a vândut titluri de 7 mld. de euro având aceeaşi maturitate în ianuarie cu un cupon de 0,5%. Ambele emisiuni au atras cerere solidă din partea investitorilor.\n\n\nŞi \nSlovenia\n a emis recent titluri cu scadenţa de 60 de ani, una dintre cele mai lungi din istoria ţării. Titlurile în euro au fost emise cu un randament de 0,70% şi un cupon de 0,6875%.\n\n\nSe aşteaptă ca deficitele guvernamentale să se menţină ridicate la nivelul UE în acest an, iar UniCredit se aşteaptă ca Italia şi Austria să urmeze exemplul Spaniei şi să-şi asigure costuri reduse de finanţare cu emisiuni de obligaţiuni pe 50 sau chiar 70 de ani.\n\n\nFoto: eleconomista.es/",
        "author": null,
        "date": "2021-02-11T16:53:09+02:00",
        "category": "Spania",
        "url": "https://occidentul-romanesc.com/spania-si-italia-se-bucura-de-costuri-de-finantare-extrem-de-scazute/",
        "region": "Spania"
    },
    {
        "title": "Spania stabilește coridoare aeriene de siguranță pentru Insulele Canare și Baleare",
        "content": "Guvernul spaniol a ajuns la un acord cu guvernele regionale din Insulele Canare și Baleare cu privire la un protocol pentru stabilirea coridoarelor de călătorie în siguranță pentru țările europene.\n\n\nCălătorii care sosesc din regiuni cu o rată de infectare cumulată mai mare de 50 la 100.000 de locuitori în ultimele 14 zile trebuie să prezinte un rezultat negativ al testului PCR efectuat cu 48 de ore înainte de zbor pentru a putea călători. \n\n\nCei care vin din țările cu o rată de infectare cumulată de 50 sau mai puțin în ultimele 14 zile nu vor fi supuși unui test înainte de sosire.\n\n\nToți călătorii vor fi supuși, de asemenea, unui test de diagnosticare a infecției active înainte de a părăsi insulele. Acest efort uriaș de testare urmărește să garanteze turiștilor ce se întorc din aceste regiuni că nu se vor confrunta cu o perioadă de carantină la întoarcere.\n\n\nConform acestui sistem, niciun călător cu o infecție activă nu va ajunge în Insulele Baleare sau Canare și niciun călător infectat nu va pleca din insule.\n\n\nGuvernele regionale din Insulele Canare și Insulele Baleare vor furniza (fără ca acest lucru să implice vreun cost pentru turist) resursele necesare pentru îndeplinirea oricăror procese de carantină necesare, având deja în vigoare acorduri cu unitățile de cazare din toate insulele. \n\n\nAceastă propunere acoperă, de asemenea, serviciile necesare pentru orice turist care se dovedește pozitiv în urma testării Covid-19.\n\n\nSursa informații și foto: Majorcadailybuletin",
        "author": null,
        "date": "2020-10-19T10:07:27+02:00",
        "category": "Spania",
        "url": "https://occidentul-romanesc.com/spania-stabileste-coridoare-aeriene-de-siguranta-pentru-insulele-canare-si-baleare/",
        "region": "Spania"
    },
    {
        "title": "Spania supraimpozitează profiturile băncilor și a companiilor de utilităţi din energie",
        "content": "Spania este cea mai mare ţară din zona euro care impune băncilor o \nsuprataxă excepţională\n, pentru a limita profiturile băncilor din creşterea ratelor dobânzilor, urmând să facă acelaşi lucru cu companiile de utilităţi din energie, precizează RTVE.\n\n\nPrintre altele, guvernul intenționează să folosească fondurile strânse pentru a construi 12.000 de locuinţe în Madrid, pentru a face majoritatea călătoriilor feroviare cu transportatorul de stat gratuite între septembrie şi decembrie şi pentru a oferi 2 miliarde de euro în burse școlare persoanelor de peste 16 ani.\n\n\nÎn alte părţi ale Europei, unele guverne preferă să taxeze suplimentar profiturile realizate de companiile de energie pentru care criza de energie este mană cerească – windfall tax. În Spania, unde guvernul vrea să crească nivelul de trai prin cheltuieli sociale, premierul Sánchez a ales să supraimpoziteze băncile.\n\n\nPlanul acestuia, după cum a explicat el, a fost conceput pentru a limita profiturile băncilor din creşterea ratelor dobânzilor. Decizia a provocat scăderi abrupte ale acţiunilor băncilor spaniole. Acţiunile CaixaBank, Bankinter şi Sabadell au picat cu aproximativ 10% după ce taxa a fost anunţată, în timp ce titlurile Santander şi BBVA, cele mai mari două bănci ale ţării după capitalizare bursieră, au scăzut cu aproape 4%.\n\n\nSánchez a declarat că o taxă similară va fi impusă companiilor de utilităţi din energie ca parte a pachetului menit să-i protejeze pe cei mai puţin înstăriţi de impactul inflaţiei şi al creşterii preţurilor la energie. „Solicităm companiilor mari să se asigure că orice beneficii excepţionale obţinute în circumstanţele actuale sunt redirecţionate către muncitori“, a spus Sánchez. Inflaţia din Spania este la cel mai ridicat nivel al ultimilor 37 de ani, de 10% în iunie.",
        "author": null,
        "date": "2022-07-19T13:41:37+02:00",
        "category": "Spania",
        "url": "https://occidentul-romanesc.com/spania-supraimpoziteaza-profiturile-bancilor/",
        "region": "Spania"
    },
    {
        "title": "Spania: Un mozaic de peisaje naturale fascinante",
        "content": "Spania \nse mândrește cu o diversitate impresionantă de peisaje care oferă contraste uimitoare fără a fi nevoie să părăsești granițele țării. De la vegetația densă a nordului, cunoscută pentru lanțurile muntoase și stâncile abrupte care conturează coasta, până la dunele masive din sud, deșerturile aride sau vastele câmpuri de măslini, Spania își dezvăluie frumusețea naturală în fiecare colț. Originea vulcanică a insulelor Canare, natura mediteraneeană sau comorile ascunse din interiorul peninsulei sunt locuri de vis, minunății naturale ce merită descoperite.\n\n\nParcul Național Timanfaya, Lanzarote\n\n\nAcest parc canarian este renumit pentru „munții de foc”, precum popularul Manto de la Virgen, Caldera del Corazoncillo și Montaña Rajada. Își are originea în erupțiile violente începute în 1730, continuate în 1736 și ulterior în 1824, care au acoperit sudul insulei cu lavă, modelând peisajul într-o formă unică. Timanfaya oferă o priveliște spectaculoasă a terenului vulcanic lipsit de vegetație, cu atracții precum Charco de los Clicos, un lac de culoare verde radioactiv, cauzat de sulf și alge, și unele dintre cele mai frumoase plaje din Canare.\n\n\nLas Médulas, León\n\n\nDeclarate Patrimoniu Mondial în 1997, colinele roșiatice de la Las Médulas, îmbinate cu vegetația, sunt una dintre minunile naturale ale regiunii El Bierzo din León. În timpul Imperiului Roman, Las Médulas au fost o importantă mină de aur, iar terenul a fost modificat pentru a facilita extracția, incluzând o complexă lucrare de inginerie pentru canalizarea apei. Vizitatorii pot explora o aulă arheologică ce explică istoria locului, numeroase trasee care străbat zona și pot ajunge la miradorul Orellán, de unde se obțin cele mai bune vederi ale locului.\n\n\nPraia das Catedrais, Lugo\n\n\nEroziunea vântului și a mării a sculptat în Lugo unele dintre cele mai renumite formațiuni de pe coasta galiciană: arcuri și bolți de până la 32 de metri înălțime, asemănătoare unei catedrale. Considerată una dintre cele mai frumoase 21 de plaje din Spania, atunci când marea se retrage, vizitatorii pot să se plimbe printre galeriile naturale. Un loc unic situat între Ribadeo și Foz, care nu are nimic de invidiat față de plaja celor 12 apostoli din Australia.\n\n\nEl Torcal, Antequera\n\n\nNumele acestui parc provine de la torcales, formațiuni circulare create prin eroziunea vântului, apei sau zăpezii. Parcul El Torcal din Antequera adăpostește unele dintre cele mai reprezentative peisaje carstice din Europa. Pe două trasee, călătorii pot explora sculpturi naturale ca El Tornillo, declarat Monument Național, El Cáliz sau El Sombrerillo. Printre minunile naturale se numără și peșterile și prăpăstiile, cum ar fi Cueva del Toro și Marinaleda I, ale căror atracții principale sunt urmele preistorice descoperite aici.\n\n\nPilares de los Órganos, La Gomera\n\n\nNumele acestor formațiuni vine de la cilindrii organelor din catedrale. Create prin eroziunea mării asupra materialelor vulcanice, aceste formațiuni sunt declarate parc natural și se ridică la 700 de metri deasupra unui abrupt din nordul insulei La Gomera. Din cauza inaccesibilității lor, priveliștea poate fi admirată doar dintr-o ambarcațiune sau din avion.\n\n\nPozo de los Humos, Salamanca\n\n\nCu o cădere de 50 de metri, cascada din Pozo de los Humos este una dintre minunile naturale ale provinciei Salamanca. Apa provine din râul Uces, un afluent al Duero-ului, care se desparte exact în acest punct. Locul a fost descris de Miguel de Unamuno ca „una dintre cele mai frumoase căderi de apă”. Traseul care străbate zona până la apă a adoptat numele său. Pozo de los Humos găzduiește o vegetație bogată, oferind adăpost unor animale precum lupul, capra neagră sau râsul iberic, și este un loc excelent pentru observarea păsărilor migratoare.\n\n\nBardenas Reales, Navarra\n\n\nAsemenea Monument Valley, Navarra ascunde unul dintre cele mai peculiare parcuri naturale din peninsula iberică. Formate din argilă, ghips și gresie, modelate de eroziunea vântului, aceste formațiuni sunt principalul punct de atracție al parcului declarat Rezervația Biosferei. Printre cele mai cunoscute se numără Pisquerra, un ansamblu de platouri de diferite dimensiuni localizate în Bardena Blanca, și Castildetierra, o formațiune emblematică unde s-au filmat numeroase reclame și seriale TV.\n\n\nBufones de Pría, Asturias\n\n\nÎn Llames de Pría, marea răsună prin crăpăturile stâncilor și cade precum o ploaie fină asupra suprafeței. Acest fenomen natural, cunoscut sub numele de \nbufones\n, apare datorită valurilor puternice care urcă prin hornurile și crăpăturile stâncilor erodate de mare și ploaie. Valurile care lovesc stâncile expulzează aerul comprimat din aceste fisuri, creând spectacole de apă impresionante în zilele cu mare agitată.\n\n\nPeșterile Drach, Mallorca\n\n\nFormate din patru peșteri interconectate: Negra, Blanca, Luis Salvador și Cueva de los Franceses, această minunăție naturală din Manacor, Mallorca, este una dintre cele mai vizitate atracții turistice ale insulei. Create în Miocen prin intruziunea mării care a format tuneluri și galerii subterane, peșterile erau cunoscute încă din Evul Mediu. În secolul XIX, au fost amenajate pentru vizitare, cu noi accesuri, scări, un traseu de 1.200 de metri și iluminat electric. Astăzi, vizita include și explorarea lacului Martel, numit după descoperitorul său.\n\n\nParcul Natural al Lagunelor de Ruidera, Albacete\n\n\nAcest spectacol natural este situat în câmpia Montiel, între provinciile Albacete și Ciudad Real. Împreună cu Parcul Național Plitvice din Croația, este considerat una dintre cele mai bune reprezentări ale lacurilor create prin acumularea de carbonat de calciu. Aceasta permite formarea de baraje naturale cu cascade impresionante care se varsă dintr-o lagună în alta. Aceste destinații impresionante oferă o privire fascinantă asupra diversității naturale a Spaniei, invitând turiștii să exploreze peisaje unice și să descopere frumusețea ascunsă în fiecare colț al acestei țări minunate.\n\n\nPagină realizată de: Zoe Stoleru Martí\n\n\nFoto: Arhiva OR, Freepik",
        "author": null,
        "date": "2024-06-11T09:38:04+02:00",
        "category": "Articole",
        "url": "https://occidentul-romanesc.com/spania-un-mozaic-de-peisaje-naturale-fascinante/",
        "region": "Spania"
    },
    {
        "title": "Spania: Un sat cu 12 case din regiunea Galicia este scos la vânzare pentru 200.000 de euro",
        "content": "Zonele abandonate din Spania continuă să fie o problemă și o preocupare pentru municipalitățile spaniole din anumite părți rurale ale țării, cum ar fi Galicia, unde recent a fost scos la vânzare un mic sat cu 12 case pentru suma totală de 200.000 euro.\n\n\nSatul în cauză, cu vedere la mare, este situat la un kilometru de orașul Corme-Porto, aparținând municipalității Ponteceso (Puenteceso) din provincia A Coruña. Așa cum se explică în portalul de turism din Galicia Máxica, acest sat a fost abandonat când cei mai tineri au emigrat în alte locuri pentru a-și căuta de muncă. În acest moment, deteriorarea celor douăsprezece case este vizibilă și unele încep să se prăbușească din cauza lipsei de întreținere, potrivit La Información.\n\n\nObiectivul principal al consiliului orașului Ponteceso este de a da din nou viață acestui sat, așa că cei din consiliul local caută investitori, care să achiziționeze zona pentru a recupera satul și a-i da o viață nouă.\n\n\nÎn urmă cu câțiva ani exista deja un grup de proprietari care doreau să transforme acest sat într-un complex turistic rural, dar în cele din urmă proiectul a fost abandonat. Cu toate acestea, în prezent există unii investitori și familii care au început să se intereseze de loc, așa că este de așteptat ca în curând să-și recapete vechiul aspect.\n\n\nA consemnat: Zoe Stoleru Martí – OR\n\n\nFoto: galiciamaxica.eu",
        "author": null,
        "date": "2021-09-27T12:54:07+02:00",
        "category": "Spania",
        "url": "https://occidentul-romanesc.com/spania-un-sat-cu-12-case-din-regiunea-galicia-este-scos-la-vanzare-pentru-200-000-de-euro/",
        "region": "Spania"
    },
    {
        "title": "Spania va beneficia de granturi în valoare de 69,5 miliarde de euro",
        "content": "Comisia Europeană a aprobat miercuri, 16 iunie a.c., planul naţional de redresare şi rezilienţă (PNRR) al Spaniei. În baza PNRR-ului aprobat, Regatul Spaniei va beneficia până în anul 2026 de granturi în valoare de 69,5 miliarde de euro, din care Madridul a accesat deja o prefinanţare de 9 miliarde de euro şi speră ca până la finele acestui an să primească în total circa 19 miliarde de euro, relatează EFE.\n\n\nConform detaliilor prezentate de executivul comunitar, Spania va dedica 40% din această sumă obiectivului combaterii schimbărilor climatice, prin proiecte de promovare a transporturilor sustenabile urbane şi pe distanţe lungi, creşterea eficienţei energetice a clădirilor, decarbonizarea industriei şi implementarea noilor tehnologii bazate pe hidrogen şi energii regenerabile.\n\n\nUn procent de 28% din granturi va fi direcţionat către digitalizarea administraţiei publice spaniole, a industriei şi mediului de afaceri, precum şi investiţiilor în echipamente informatice destinate sectorului educaţional şi îmbunătăţirii abilităţilor informatice.\n\n\nFoto: EFE",
        "author": null,
        "date": "2021-06-17T09:05:56+02:00",
        "category": "Spania",
        "url": "https://occidentul-romanesc.com/spania-va-beneficia-de-granturi/",
        "region": "Spania"
    },
    {
        "title": "Spania va deveni hubul Europei în domeniul hidrogenului verde",
        "content": "Spania deţine „cele mai bune condiţii“ pentru a deveni hubul Europei în domeniul \nhidrogenului verde\n, a anunţat premierul spaniol Pedro Sánchez potrivit Euractiv.\n\n\nAnunţul a venit la câteva ore după ce producătorul american de motoare Cummins a declarat că va construi o fabrică în Spania în care va realiza sisteme pentru producţia de hidrogen verde. Investiţia iniţială se ridică la 50 milioane de euro.\n\n\nFoto: ABC",
        "author": null,
        "date": "2021-05-28T07:52:05+02:00",
        "category": "Spania",
        "url": "https://occidentul-romanesc.com/spania-va-deveni-hubul-europei-in-domeniul-hidrogenului-verde/",
        "region": "Spania"
    },
    {
        "title": "Spania va primi 81 de milioane de euro din fondurile UE pentru agricultorii afectați de secetă",
        "content": "Spania va primi \n81 de milioane de euro\n din fondurile de rezervă ale Uniunii Europene pentru \nagricultorii afectați de secetă\n. Ministrul Agriculturii, Pescuitului și Alimentației, \nLuis Planas\n, a confirmat acest lucru, subliniind importanța sprijinului acordat sectorului agricol în fața provocărilor climatice, precizează rtve.\n\n\nComisia Europeană a propus ca suma să fie alocată agricultorilor și crescătorilor de animale din Spania în urma solicitării făcute de ministrul Planas către comisarul pentru Agricultură și Dezvoltare Rurală, Janusz Wojciechowski, pe data de 24 aprilie. Propunerea urmează să fie supusă votului, cel mai probabil, pe data de 10 iulie, în cadrul unei reuniuni a Uniunii Europene.\n\n\nAceastă alocare financiară reprezintă cea mai mare sumă acordată unui stat membru al Uniunii Europene din rezerva agricolă, și are scopul de a compensa parțial efectele negative ale lipsei de precipitații și temperaturilor ridicate asupra agriculturii și culturilor spaniole. În total, vor fi mobilizați \n330 de milioane de euro\n din rezerva agricolă de criză, gestionată de Organizația Comună a Piețelor Agricole (OCMA), \nbeneficiind astfel 22 de țări\n \neuropene\n.\n\n\nPe lângă aceasta, producătorii agricoli spanioli vor putea beneficia de anumite măsuri de flexibilizare prevăzute în Planul Strategic al Spaniei pentru noua Politică Agricolă Comună (PAC), care a intrat în vigoare la 1 ianuarie. Aceste măsuri vizează în special sectoarele cel mai grav afectate, cum ar fi producția de fructe și legume, viticultura, cerealele și plantele oleaginoase, unde pierderile economice pot pune în pericol viabilitatea fermierilor și exploatațiilor agricole.\n\n\nUn alt aspect important este accelerarea plăților din cadrul Politicii Agricole Comune (PAC). Comisia Europeană a acceptat solicitarea Spaniei de a crește la 70% suma avansului plăților directe pentru ajutoarele PAC, care se vor efectua începând cu luna octombrie, și de a crește la 85% sumele avansurilor pentru ajutoarele acordate în cadrul dezvoltării rurale.\n\n\nPentru a asigura o implementare mai rapidă a acestor plăți, Comisia Europeană a aprobat, de asemenea, posibilitatea de a efectua plăți avans pentru ajutoarele directe în cadrul cererii unice din 2023, fără finalizarea controalelor pe teren.\n\n\nÎn plus, Executivul Comunitar a propus două regulamente cu măsuri de urgență temporare, care stabilesc excepții pentru ajutoarele PAC în beneficiul activităților horticole și viticole. Aceste măsuri vor contribui la sprijinirea fermierilor afectați și la menținerea stabilității sectorului agricol în Spania.\n\n\nMinistrul Luis Planas a subliniat că sprijinul financiar și măsurile de flexibilizare adoptate de Uniunea Europeană sunt esențiale pentru a face față provocărilor climatice și pentru a asigura sustenabilitatea și competitivitatea agriculturii spaniole.\n\n\nA consemnat: \nMircea Fluieraș\n – Occidentul Românesc\n\n\nSursă informații și foto: RTVE",
        "author": null,
        "date": "2023-06-28T12:11:00+02:00",
        "category": "Spania",
        "url": "https://occidentul-romanesc.com/spania-va-primi-81-de-milioane-de-euro-din-fondurile-ue-pentru-agricultorii-afectati-de-seceta/",
        "region": "Spania"
    },
    {
        "title": "Spania: Venitul minim garantat a atras un volum record de cereri",
        "content": "De când cu pandemia, sute de mii de oameni au ajuns șomeri în Spania, iar noile restricții i-au împins pe și mai mulți în pragul falimentului. Cei mai afectați sunt lucrătorii din turism și sectorul hotelier. Pentru cei cu probleme financiare guvernul a introdus un \nvenit minim temporar\n. Este o decizie istorică, dar captivă în hățișurile birocratice. \n\n\nPrincipala măsură de combatere a sărăciei lansată de Spania, schema venitului minim garantat, a atras un volum record de cereri, cu mult mai multe decât estimările guvernului şi deja înregistrează întârzieri la plată de luni de zile, scrie \nFinancial Times.\n\n\nAutorităţile de la Madrid au primit peste \nun milion de cereri\n de la introducerea schemei, cu patru luni în urmă. Însă doar jumătate dintre cereri au fost procesate până acum. În ceea ce privește plățile efective, un total de 136.000 de gospodării urmează să primească acest sprijin în zilele următoare, potrivit datelor oficiale.\n\n\nNumărul cererilor depuse depășește cu mult așteptările guvernului, care estima că aproximativ 850.000 de gospodării se vor califica pentru a primi venitul minim garantat.\n\n\nMăsura, introdusă în luna iunie, a fost concepută pentru a-i ajuta pe cei 2,3 milioane de spanioli săraci, asigurând un venit minim la nivel de gospodărie cuprins între 461 și 1.015 euro.",
        "author": null,
        "date": "2020-10-21T08:53:53+02:00",
        "category": "Spania",
        "url": "https://occidentul-romanesc.com/spania-venitul-minim-garantat-a-atras-un-volum-record-de-cereri/",
        "region": "Spania"
    },
    {
        "title": "Spaniolii sărbătoresc câștigurile la tradiționala loterie de Crăciun „El Gordo”",
        "content": "Spaniolii care au avut norocul de a deține bilete câștigătoare la renumita tragere loto de Crăciun „El Gordo” au sărbătorit astăzi cu șampanie, îmbrățișări și urale de bucurie. \nPremiul total al Loteriei Naționale, în valoare de 2,71 miliarde de euro în acest an, a depășit suma de anul trecut, care fusese de 2,59 miliarde de euro, consolidându-și reputația ca cea mai generoasă loterie din lume.\n\n\nLogroño, orașul norocoșilor\n\nPremiul cel mare, cunoscut drept „El Gordo” („Grăsuțul”), a fost câștigat în orașul Logroño, capitala regiunii La Rioja, devenit celebru pentru numărul mare de câștigători locali. Atmosfera din oraș a fost una festivă, iar câștigătorii au împărtășit momente de bucurie alături de familie și prieteni.\n\n\nO tradiție de peste două secole\n\nExtracția numerelor câștigătoare a avut loc la prestigiosul Teatro Real din Madrid, într-un spectacol transmis în direct, unde elevii școlii San Ildefonso au cântat tradițional numerele câștigătoare. Publicul, care a așteptat ore întregi să intre în sala de spectacol, a purtat căciuli de Moș Crăciun, costume populare și a adus talismane norocoase pentru această ocazie unică.\n\n\nSperanță pentru regiunile afectate\n\nPrintre cei prezenți s-a numărat și Vicent Jacinto, în vârstă de 25 de ani, îmbrăcat în portul popular valencian, care a declarat: \n„Mi-ar plăcea ca loteria să meargă la Valencia. Cred că regiunile afectate de inundațiile din octombrie ar avea mare nevoie de această bucurie.”\n\n\nLoteria care unește\n\nFebra loteriei de Crăciun cuprinde Spania an de an, fiind un eveniment de maxim interes național. Familii, colegi de muncă, grupuri de prieteni și membri ai diferitelor cluburi își unesc forțele pentru a cumpăra bilete împreună, în speranța unui câștig. Un bilet obișnuit costă 20 de euro și poate aduce un câștig de până la 400.000 de euro.\n\n\nO loterie cu rădăcini istorice\n\nTradiția acestei loterii datează din 1812, când Spania, aflată sub ocupație franceză în timpul războaielor napoleoniene, a organizat prima extragere pentru a strânge fonduri dedicate luptei pentru independență. În prezent, veniturile generate de loterie sunt donate pentru cauze umanitare, transformând acest eveniment într-un simbol al solidarității.\n\n\nPentru câștigătorii din acest an, Crăciunul va fi unul de neuitat, în timp ce restul Spaniei își păstrează speranța pentru următoarea ediție a acestui eveniment iconic.\n\n\nA consemnat: Mircea Fluieraș – Occidentul Românesc\n\n\nInformații și foto: RTVE",
        "author": null,
        "date": "2024-12-22T19:47:00+02:00",
        "category": "Spania",
        "url": "https://occidentul-romanesc.com/spaniolii-sarbatoresc-castigurile-la-traditionala-loterie-de-craciun-el-gordo/",
        "region": "Spania"
    },
    {
        "title": "Spiritualitate și cultură românească la Almeria, Spania",
        "content": "35 de tineri din comunitățile românești din Madrid, Boadilla del Monte, Brunete, Leganés, Valdemoro, San Martin de la Vega, Mejorada del Campo, Valencia, Málaga și Almeria au participat, în perioada 15-21 iulie 2018, la tabăra de spiritualitate și cultură românească de la Almeria, Spania.\n\n\nCopiii și tinerii au beneficiat de cursuri de limba şi literatura română şi de formare duhovnicească, dar au participat și la ateliere dedicate istoriei României și personalităților care au marcat evenimentul Marii Uniri. Proiectul a avut drept scop informarea și formarea tinerilor cu privire la contextul social în care  trăiesc și se dezvoltă. Un alt aspect urmărit a fost și cel de formare duhovnicească, asigurat prin seminariile susținute de preoții care au făcut parte din echipa de coordonare, seminarii care au fost concepute astfel încât să îmbine educația formală, și pe cea nonformală.\n\n\nTabăra de cultură şi spiritualitate de la Almeria a fost cea de-a doua dintr-o serie de trei tabere care au loc în perioada 8 iulie-4 august 2018  în Spania și a fost organizată de Institutul ”Eudoxiu Hurmuzachi”pentru românii de pretutindeni, în parteneriat cu Episcopia Spaniei și Portugaliei.",
        "author": null,
        "date": "2018-07-23T18:25:20+02:00",
        "category": "Cultură",
        "url": "https://occidentul-romanesc.com/spiritualitate-si-cultura-romaneasca-la-almeria-spania/",
        "region": "Spania"
    },
    {
        "title": "Splendoarea și mizeria lexicografiei românești de azi (VI), de Dan Caragea",
        "content": "Splendoarea și mizeria lexicografiei românești de azi (VI)\n\n\nPenultimul aspect care reține atenția în prezentarea schimbărilor propuse de dl Cristian Moroianu pentru ediția a treia a \nDEX\n-ului se referă la variantele lexicale, „altele decât cele acceptate de normele literare în actuala etapă de evoluție a limbii”. În ediția curentă, \nDEX\n-ul are o secțiune specială, plasată la sfârșit, înainte de etimologie, unde se dau, dacă este cazul, indicațiile de pronunție și variantele între paranteze drepte:\n\n\nCONTEMPORÁN, -Ă,\n \ncontemporani, -e,\n adj. [Var.: \ncontimporán, -ă\n adj.] Varianta are și ea o intrare separată, ca trimitere:\n\n\nCONTIMPORÁN, -Ă\n adj. v. \ncontemporán.\n\n\nSecțiunea este deficitară, din lipsa unor „explicații analogice sau stilistice” (afirmă dl Moroianu)\n. Contimporan\n este o variantă înregistrată din a doua jumătate a secolului al XIX-lea până prin anii ’50 ai secolului următor. Este falsă, spune Scriban, creată prin substituirea lui \n-temp-\n cu \n-timp-\n (prin etimologie populară). Și totuși, \nDEX-\nul a evitat să facă vreo mențiune de folosire sau vreo specificare etimologică.\n\n\nSpune dl Moroianu: „După opinia noastră, în \nDEX\n este necesar să fie semnalate, în primul rând, variantele interne cu grad relativ ridicat de frecvență sau prezente în operele literare, cu explicații analogice sau stilistice, în al doilea rând, variantele etimologice ale cuvintelor moștenite, importante pentru evoluția formală de la latină la română și, în al treilea rând, variantele externe (etimologice) ale împrumuturilor culturale, cu precădere cele care au coexistat începând cu epoca modernă de evoluție a limbii (vezi, spre exemplu, variantele substantivale în \n-ie\n și \n-iune, -aj\n și \n-agiu\n etc., variantele accentuale, etimologice sau analogice, variantele morfologice etc.). Indiferent de tipul lor, variantele trebuie precedate de indicații de uz sau etimologice și nu necesită informații gramaticale decât atunci când, mai degrabă accidental, suferă modificări de natură morfologică (schimbări de gen și număr la nume, de conjugare la verb etc.)”\n\n\nAșadar, sunt tratate mai întâi variantele lexicale interne, apărute pe teritoriul românesc, apoi variantele etimologice ale cuvintelor moștenite. În acest al doilea caz, lucrurile par neclare, întrucât nu se dau exemple. Să fie vorba de variantele \ncerașă, cereașă, cirașă, ciureașă (DELR), \nla \ncireașă\n? Dacă este neîndoios că \nDEX\n-ul trebuie să dea ca variantă a lui \naici\n pe \nac\ni\n,\n considerată cândva literară, restul de forme, \nacia, acilea, aicea\n, din actualul \nDEX\n, ni se pare o scufundare în oralități (pe \naicișa \ndicționarul l-a uitat). Iar dacă vom evoca forme istorice la cuvintele moștenite (\npâne, câne, mâne, \nconsiderate azi regionale), nu știm câtă lumină se mai face într-un dicționar care oricum nu-i acordă etimologiei întâietatea, ca Scriban. S-a presupus, urmând \nDLRM,\n că publicul larg nu este interesat de evoluții istorice. Existența unui inventar aproape exhaustiv cum este \nDLR\n-ul ne scutește de a mai înțesa dicționarele contemporane cu variații locale și arhaice. Prin urmare, dacă o formă istorică sau regională nu a supraviețuit, nu vedem de ce ar trebui să mai fie menținută. Pe cine interesează azi varianta \ni\nnemă \n(\nDEX) \nsau \nî\nnemă, \ne\nnimă, \nî\nremă, \ni\nremă\n \n(DLR, MDA), la \ninimă\n?\n\n\nÎn al treilea rând, dl Moroianu are în vedere neologismele care au intrat în aceeași epocă din franceză și italiană: \npasaj, \n(rar)\n pasagiu; personaj, \n(rar)\n personagiu\n etc. sau, din franceză (germană), cu susținere în latină: \nadministrație, administrațiune \n(omis de \nDEX\n)\n; constituție, constituțiune; creație, \n(înv.) \ncreațiune; \n(înv.) \nnație, națiune; populație, \n(înv.) \npopulațiune\n etc., forma scurtă, fiind, de obicei, preferată din anii ’50 încoace.\n\n\nPrin urmare, aceste categorii de variante vor primi etichete de uz și etimologice fără să fie tratate gramatical. Totuși, categoria morfologică este obligatorie. Acest tratament, mai puțin remarcile stilistice (dacă vor exista), îl găsim și în versiunea actuală. Prin urmare, este greu să apreciem contribuția novatoare în lipsa exemplelor.\n\n\nEtimolog fiind, dl Moroianu ne spune că este absolut necesară revizia și completarea etimologiilor. Și ni se dau patru exemple care corespund porțiunii lucrate din \nDELR.\n Nu este limpede de unde se va inspira pentru restul. Sau poate că noul \nDEX\n va apărea după încheierea \nDELR,\n pentru că la noi nu există nicio responsabilitate a Academiei privind termenele. Nimeni nu chestionează instituția dacă aceasta consumă pentru o revizie bugetul pe trei, cinci sau zeci de ani. La urma urmei, poporul plătește!\n\n\nIată și noile etimologii (prima este dată versiunea actuală, a doua, cea modificată)\n\n\n\n\nABIETACÉE, abietacee, s.f. Din fr. \nabiétacée \n Din fr. \nabiétacée(s),\n lat. sav. \nAbietaceae \n(\nDLR/DELR\n). Altfel spus, în mintea botanistului, nu avea cum să nu răsune numele latinesc \nabies,\n pe care indiscutabil acesta trebuia să-l înțeleagă. Familia a fost numită astfel la 1820. Atestat în 1930 (\nDLR\n2\n/DELR\n).\n\n\nABRAZÁRE, abrazãri s.f. Cf. fr. \nabrasion, \n Din \nabraziune \n(cu substit. sufixului) (\nDLR/DELR\n). În actuala redactare se trimite la un cuvânt francez, fără să știm cum se ajunge la forma din limba română. Soluția \nDLR\n2\n și \nDELR\n afirmă că este vorba de o schimbare a sufixului.\n\n\n\n\nDar nici această soluție nu pare satisfăcătoare, întrucât suntem obișnuiți să legăm formarea substantivului de verb:\n panifica > panificare, petrece > petrecere,\n \npricopsi > pricopsire\n etc. Formele în\n -are, -ere, -ire\n sunt, conform gramaticii tradiționale, \nsubstantive cu formă de infinitiv lung\n, în raport cu toate verbele, nu doar cu cele moștenite. Prin urmare, \nabraza > abrazare\n este soluția firească. Ca să fie și adoptată de \nDLR/DELR,\n va trebui să arătăm că verbul a apărut înainte. Faptul că nu putem justifica această precedență în toate cazurile, din pricina bibliografiei limitate\n,\n nu înseamnă că nu există o regulă și că ar trebui să apelăm la soluții „ajustate”, cum este cea a schimbării sufixului.\n\n\nÎn realitate, este vorba de apariția simultană a formelor verbale (= infinitivul scurt), substantivale (= infinitivul lung) și adjectivale (= participiu), a căror atestare textuală nu respectă întotdeauna realitatea generativ-sistemică. Contraargumentul nostru este că atestările sunt puțin fiabile din pricina corpusurilor insuficiente. Ele sunt, așadar, departe de a fi rezultatul cercetării tuturor textelor existente. De pildă, \nDLR\n2\n atestă verbul \nabraza\n în 1993, ceea ce pare tardiv, treizeci și cincizeci de ani mai târziu față de substantivul \nabrazare.\n O simplă căutare ne arată că verbul putea fi datat mai devreme, în 1978. Cu siguranță că dacă s-ar continua cu insistență cercetările, s-ar ajunge probabil la simultaneitatea de care vorbeam și care este impusă de însăși natura limbii. \nDLR\n2\n procedează corect însă la \nabominare\n pe care îl deduce din \nabomina\n (deși verbul este atestat ulterior!) și nu din \nabominație/abominațiune\n, poate și pentru că \nDELR\n pierde din vedere verbul. Își imaginează cineva că putem numi acțiunea unui verb fără să avem în minte și verbul? Adică dăm peste cuvântul \nalunecare\n și nu ne gândim că este ceva legat de \na aluneca\n sau invers?\n\n\nAșadar, preferăm explicația prin mecanismul generativ pus în evidență în atâtea cazuri, decât să deducem, la nevoie, din lipsa atestării, un substantiv din altul, schimbându-i, cum se spune mai sus, sufixul. Limba nu „gândește” așa! Și apoi ce sufix substantival este acesta? Observăm că \nDLR\n2\n se ferește să-l numească sufix, îi zice mai prudent „finala”.\n\n\nIată și aceste concluzii: „Din cercetarea întreprinsă, constatăm o răspândire generală a substantivelor cu formă de infinitiv lung: ele apar în toate epocile în tot felul de texte, în vorbirea populară și în cea familiară, în limba literară, în limbajul tehnico-științific etc.” (Elena Carabulea și Magdalena Popescu-Marin, „Exprimarea numelui de acțiune prin substantive cu formă de infinitiv lung și de supin”, în \nStudii și materiale privitoare la formarea cuvintelor în limba română,\n vol. IV, Editura Academiei Republicii Socialiste România, 1967, pp. 277-330). Or, când vorbim de \nsubstantive cu formă de infinitiv lung,\n este limpede că acestea sunt puse în legătură cu verbul, și nu cu un alt substantiv.\n\n\nLitera \na, \nîn anexa acestui studiu, unde vedem originalitatea formării în limba noastră, cuprinde:\n\n\n-are (-ere)\n\n\nabrazare \n„prelucrare prin așchiere cu un abraziv”; cf. engl., fr. \nabrasion\n, germ. \nAbrasion\n„;\n\n\nacidizare \n„acidulare” ; cf. \nacid;\n\n\nafuiere \n„acțiunea de dezagregare și de spălare a terenului în jurul unei fundații (sau obstacol) așezate pe fundul unei ape curgătoare”; cf. fr. \naffouillement;\n\n\nalbitizare\n „transformarea feldspaturilor în albite”; cf. \nalbit,\n fr. \nalbitisation;\n\n\nalitare \n„aluminizare”; cf. \nalite \n(atestat numai la plural);\n\n\naluminare\n „aluminizare”; cf. fr. \naluminage;\n\n\namarinizare\n „instruirea echipajului unei nave”; cf. \nmarin,\n fr. \namarinage;\n\n\nancolare\n „încleiere”; cf. fr. \nencollage;\n aprovare „înclinarea longitudinală a unei nave cu prova afundată în apă mai mult decât pupa”;\n\n\napuntare \n„evoluția unui avion în vecinătatea unei nave port-avion „; cf. fr. \nappontage;\n\n\narimare \n„aranjarea și fixarea încărcăturii unei nave sau a unui vehicul aerian”; cf. \narimaj < fr. arrimage; \n\n\nasomare\n „proces tehnologic de abator, prin care se amețesc animalele înainte de tăiere”; cf. fr. \nassommement;\n\n\natramentare\n „tratament termochimic al pieselor de oțel, prin încălzire în baie cu soluție de fosfat de fier și de mangan „; cf. lat. \natramentum\n „cerneală, culoare neagră”;\n\n\nazotolare \n„operație de tratare a firelor cu soluții alcaline de azotoli”\n\n\nDintre acestea, în dicționarele academice apar: \nafluire \n(\nDOOM\n2\n),\n \nalbitizare\n \n(MDA),\n \naliatare \n(\nDOOM\n2\n),\n \nancolare\n (\nDEX,\n 1998, \nDOOM\n2\n, MDA\n), \napuntare\n (\nDEX,\n 1998, \nDOOM\n2\n, MDA\n), \narimare (DLRM, \n1958,\n DEX,\n 1998, \nDOOM\n2\n, MDA), atramentare (MDA).\n\n\nUltimele propuneri ale dlui Moroianu sunt (versiunea actuală vs. versiunea modificată):\n\n\n\n\nBABALẤC, babalâci, s. m. Din tc. \nbabalıc.\n Din tc. \nbabalık.\n Sensul „bătrân ramolit”, prin etim. pop. după \nbabă\n (\nDELR\n). \nBabalık\n (derivat din \nbaba\n „tată” + suf. \n-lık\n) are trei sensuri: 1. paternitate; 2. (fam.) socru; 3. (depr.) bătrân. Evoluția spre peiorativ este explicată la noi prin influența rom. \nbabă \n(cf. \nDA, \n1913).\n\n\nCANÁL, canale, s. n. Din fr. \ncanal,\n \ncanalis.\n vs. Din fr. \ncanal.\n Var. \ncanale\n2\n,\n din it. \ncanale.\n Cu sensurile „cale de transmisiune unilaterală a programelor sonore sau vizuale, cale de acces a informațiilor într-un sistem electronic de calcul”, după engl. \nchannel \n(\nDELR\n). Nu vedem de ce s-a apelat la engleză, sensul din radiotehnică și televiziune existând în franceză (cf. \nTLFi\n);\n\n\nCANEÁ, canele, s. f. Refăcut din \ncanele\n (pl. lui \ncanelă,\n rar „canea” < ngr. \nkanélla,\n \nkanela\n) vs. Refăcut din pl. \ncanele\n al lui \ncanelă\n (din it. \ncannella,\n fr. \ncannelle \n(prin reformularea aceluiași conținut din \nDELR\n s.v.). Așadar, se sugerează un împrumut romanic (italiană, franceză), în locul căii neogrecești și bulgare, pe motivul că în neogreacă nu ar exista sensul de cep. \nDEX\n-ul mai spune că forma principală ar fi \ncaná \n(2009). De asemenea, un alt model, diferit de refacerea din plural, a fost prezentat de Al. Graur în \nTendințele actuale ale limbii române \n(1968), unde avem de-a face cu o substituție a finalei \n-elă,\n cu \n-ea, \nla o serie de cuvinte: \nbretelă > bretea, canelă > canea, caramelă > caramea, flanelă > flanea, fustanelă > fustanea, santinelă > santinea, sardelă > sardea\n etc. Substituția terminației etimologice, adăugăm noi, se face prin analogie seria turcismelor \nacadea,\n \nbidinea, cafea, catifea, chiftea \netc.;\n\n\nDACIÁDĂ, daciade, s. f. – \nDac \n+ suf. \n-iadă.\n \nDacia\n (n. pr.) + suf.\n -adă,\n după olimpiadă (\nDELR\n).\n\n\n\n\nȘi astfel se încheie propunerile dlui Moroianu. Noi nu vedem în ele nicio înnoire structurală, nimic care să ne facă să considerăm că viitoarea ediție va aduce cu sine un alt model. \nDEX\n-ul continuă în fapt să fie același dicționar, cu o structură încheiată, desigur revizuit și adăugit pe alocuri, dar în niciun caz un dicționar al secolului al XXI-lea, cum l-a anunțat dl Moroianu.\n\n\nAutor: \nDan Caragea\n (Lisabona-Portugalia)\n\n\nNota Redacției:\n\n\n\n\nDan Caragea\n este critic, eseist, publicist și traducător. Este lusitanist, specialist în psihologie și lingvistică computațională. Din 2011, colaborator voluntar în cadrul redacției \nOccidentul Românesc\n. \nDan Caragea a absolvit Facultatea de Limba și Literatura Română (specialitate B: Limba și Literatura Portugheză). Este doctor în Psihologie. În perioada 1978-1990, a fost profesor de limba română și asistent la Facultatea de Limbi și Literaturi Străine (unde a predat limba portugheză), autor de manuale de limbă portugheză, traducător, publicând în reviste culturale din România. Între 1991 și 1993, a fost bursier al Institutul Camões din Lisabona, autor al unui manual de portugheză pentru străini, director al societății Cyberlex, responsabil pentru versiunile portugheză și spaniolă ale programului „Tropes”\n \n(analiza semantică a textului). Între 2009 și 2015 lucrează ca expert la UEFISCDI, unde realizează versiunea românească a programului „Tropes” și un software de detectare a similitudinilor (Semplag). Publică „Analiza automată a discursului”, în 2013, la Editura Academiei (coautor Adrian Curaj). În 2017 coordonează la Lisabona un mare album despre relațiile culturale și diplomatice româno-portugheze (la care este și coautor). În anii 2018-2019 este expert la Institutul de Lingvistică „Al. Rosetti – Iorgu Iordan” din București, colaborând la implementarea proiectului „Romtext” în România. Publică și în revista culturală \nLeviatan\n.",
        "author": null,
        "date": "2023-10-29T10:19:18+02:00",
        "category": "Articole",
        "url": "https://occidentul-romanesc.com/splendoarea-si-mizeria-lexicografiei-romanesti-de-azi-vi-de-dan-caragea/",
        "region": "Spania"
    },
    {
        "title": "Sprijin financiar pentru familiile și companiile afectate de inundații în Spania: Măsuri noi de la bănci și Guvern",
        "content": "În urma inundațiilor severe din ultimele săptămâni, băncile spaniole, în colaborare cu agenția guvernamentală de credite Instituto de Crédito Oficial (ICO), analizează adoptarea de noi măsuri financiare menite să ofere sprijin concret familiilor și companiilor afectate de impactul economic al acestei crize naturale, potrivit unui anunț al asociațiilor bancare.\n\n\nPentru a atenua povara financiară asupra cetățenilor și a mediului de afaceri, asociațiile bancare spaniole și agenția ICO explorează soluții prin care să extindă posibilitățile de restructurare a datoriilor și să ofere condiții flexibile pentru rambursarea împrumuturilor. Această inițiativă are la bază experiențele și măsurile similare implementate în anii anteriori, prin care s-a demonstrat eficiența soluțiilor de sprijin financiar în perioade de criză.\n\n\nÎn perioada 2020–2021, pe fondul crizei sanitare globale, Guvernul spaniol a adoptat o serie de măsuri pentru a sprijini întreprinderile mijlocii și sectorul IMM-urilor, extinzând scadențele pentru împrumuturile garantate de stat și suspendând temporar plata ratelor la creditele bancare. Aceste inițiative s-au dovedit esențiale pentru menținerea stabilității economice și a locurilor de muncă într-un climat economic dificil.\n\n\nUlterior, în 2022, executivul a implementat măsuri de facilitare a plății creditelor ipotecare, cu scopul de a proteja familiile spaniole de presiunile financiare generate de majorarea ratelor dobânzii. Aceste acțiuni au permis reducerea temporară a efortului financiar necesar pentru plata împrumuturilor, menținând astfel stabilitatea bugetelor familiale.\n\n\nAsistență rapidă în fața crizelor climatice\n\n\nPentru criza actuală, instituțiile financiare se angajează să adapteze soluțiile financiare în funcție de nevoile specifice ale celor afectați de inundațiile recente. Obiectivul principal este de a preveni efectele negative pe termen lung asupra stabilității economice locale și de a asigura continuitatea activităților economice pentru companiile care sunt esențiale în reconstrucția comunităților.\n\n\n„Aceste măsuri sunt fundamentale pentru a susține economia în fața impactului devastator al fenomenelor naturale. Colaborăm îndeaproape cu instituțiile financiare și cu Guvernul pentru a oferi sprijinul necesar tuturor celor afectați,”\n au declarat reprezentanți ai ICO.\n\n\nUrmătorii pași și implicarea mediului bancar\n\n\nÎn următoarea perioadă, băncile spaniole vor prezenta detalii suplimentare cu privire la măsurile și instrumentele de sprijin care vor fi puse la dispoziție prin intermediul parteneriatului cu ICO. În funcție de severitatea impactului și de zona afectată, se va analiza implementarea de soluții suplimentare, cum ar fi amânarea ratelor la credite, împrumuturi restructurate, ori noi linii de credit destinate atât sectorului comercial, cât și beneficiarilor individuali.\n\n\nÎntr-un context economic fragil, implicarea responsabilă a sectorului bancar este esențială pentru a limita riscurile financiare pe termen lung. Asociațiile bancare spaniole și Guvernul rămân angajați să sprijine cetățenii și companiile din comunitățile lovite de această catastrofă naturală.\n\n\nA consemnat: Occidentul Românesc\n\n\n05 noiembrie 2024",
        "author": null,
        "date": "2024-11-05T16:39:42+02:00",
        "category": "Spania",
        "url": "https://occidentul-romanesc.com/sprijin-financiar-pentru-familiile-si-companiile-afectate-de-inundatii-in-spania-masuri-noi-de-la-banci-si-guvern/",
        "region": "Spania"
    },
    {
        "title": "Succesul fără precedent al parfumului „Flor de Mayo Love” în magazinele Mercadona din Spania",
        "content": "Un parfum de 25 ml pentru doar 1,70 € a declanșat o adevărată frenezie în \nmagazinele Mercadona\n din Regatul Spaniei. Această comoară olfactivă numită \n„Flor de Mayo Love”\n, a condus clienții să formeze cozi interminabile în căutarea unei arome proaspete și încântătoare la un preț accesibil. Cozile au devenit obișnuite de la lansarea sa, cu numeroși consumatori nerăbdători să-l obțină.\n\n\nMini apa de parfum pentru femei disponibilă la Mercadona a captivat clienții în căutare de parfumuri încântătoare. „Flor de Mayo Love” combină note florale și de fructe în mod delicat, oferind o experiență senzorial satisfăcătoare la un preț accesibil. Farmecul său constă în capacitatea de a-i transporta pe cei care-l folosesc într-o lume de prospețime și sofisticare. Magia sa constă în capacitatea de a stârni senzații de bucurie și bunăstare cu fiecare pulverizare, precizează Actual TV.\n\n\nMercadona a revoluționat piața oferind o gamă largă de produse de înaltă calitate accesibile tuturor. De la parfumuri sofisticate la colonii proaspete, diversitatea de opțiuni disponibile permite clienților săi să găsească aroma perfectă pentru fiecare ocazie și stil personal. Disponibilitatea atât în ​​magazinele fizice, cât și online, garantează că nimeni nu rămâne fără oportunitatea de a se bucura de parfumuri excepționale.\n\n\nMercadona contestă ideea convențională conform căreia calitatea unui parfum este corelată cu prețul său ridicat. Această dezbatere despre valoarea economisirii și calității la prețuri mici rezonează în lumea parfumeriei, unde consumatorii caută opțiuni accesibile care să nu compromită calitatea sau experiența. Mercadona oferă produse care îndeplinesc aceste așteptări, demonstrând că este posibil să te bucuri de parfumuri excepționale fără a cheltui o avere.\n\n\nSuccesul parfumului „Flor de Mayo Love” reflectă o schimbare în percepția consumatorului despre relația dintre preț și calitate în parfumerie. Popularitatea acestui parfum contestă ideea conform căreia un produs este scump dacă miroase bine, demonstrând că, experiența olfactivă excepțională și calitatea pot fi găsite la prețuri accesibile. Cozile și emoția în jurul acestui parfum evidențiază cererea de produse accesibile care să nu compromită calitatea.\n\n\nAdevărata frumusețe a lui „Flor de Mayo Love” constă în capacitatea sa de a oferi o experiență senzorial excepțională la un preț accesibil. Acest parfum reprezintă democratizarea parfumeriei, redefinind relația dintre preț și calitate în mintea consumatorului. Farmecul său constă în felul în care fiecare pulverizare evocă senzații de prospețime și sofisticare, lăsând o urmă delicată dar durabilă. „Flor de Mayo Love” este mai mult decât un parfum economic; este o comoară olfactivă care încântă simțurile și trezește emoții.\n\n\nA consemnat: \nZoe Stoleru Martí – OR\n\nInformații și foto: Actual TV",
        "author": null,
        "date": "2024-02-18T12:32:13+02:00",
        "category": "Spania",
        "url": "https://occidentul-romanesc.com/succesul-fara-precedent-al-parfumului-flor-de-mayo-love-in-magazinele-mercadona-din-spania/",
        "region": "Spania"
    },
    {
        "title": "Tabără de spiritualitate și cultură românească la Roquetas de Mar, Spania",
        "content": "Copii și tineri din comunitățile românești din regiunea Andalucia, Spania s-au aflat în perioada 8-14 iulie 2018 în tabăra de spiritualitate și cultură românească de la Roquetas de Mar, se menționează într-un comunicat IEH.\n\n\nParticipanții au apreciat faptul că au avut posibilitatea să lege noi prietenii și să-și îmbunătățească modul de comunicare şi relaţionare în limba română.\n\n\nCei 35 de copii și tineri au beneficiat de cursuri de limba şi literatura română şi de formare duhovnicească, dar au participat și la ateliere dedicate istoriei României și personalităților care au marcat evenimentul Marii Uniri.\n\n\nTabăra de cultură şi spiritualitate de la Roquetas de Mar a fost prima dintr-o serie de trei tabere care au loc în perioada 8 iulie-4 august 2018  în Roquetas de Mar, Almeria și Madrid, Spania.\n\n\nTaberele sunt realizate în baza parteneriatului dintre Institutul “Eudoxiu Hurmuzachi” pentru românii de pretutindeni, \ninstituție aflată în subordinea Ministerului pentru Românii de Pretutindeni\n,\n  Episcopia Ortodoxă Română din Spania şi Portugalia.",
        "author": null,
        "date": "2018-07-17T09:44:59+02:00",
        "category": "Spania",
        "url": "https://occidentul-romanesc.com/tabara-de-spiritualitate-si-cultura-romaneasca-la-roquetas-de-mar-spania/",
        "region": "Spania"
    },
    {
        "title": "Târgul Internațional al Cărții „LIBER 2023” – Madrid, epicentrul culturii și afacerilor editoriale spaniole",
        "content": "Madrid se pregătește să găzduiască cea de-a \n41-a ediție\n a \n„LIBER 2023”\n, \nTârgul Internațional al Cărții în limba spaniolă\n. Evenimentul, organizat de \nIFEMA Madrid\n și promovat de \nFederația Asociațiilor Editorilor din Spania\n (FGEE), va avea loc în perioada \n4-6 octombrie 2023\n la Centrul Expozițional din Madrid.\n\n\nCu o existență de patru decenii, acest târg a devenit cel mai important eveniment dedicat cărții în limba spaniolă și principalul centru de afaceri și schimb profesional în domeniu. Prezența semnificativă a principalelor companii editoriale a consolidat reputația acestui eveniment.\n\n\nPerspectivele pentru LIBER 2023 sunt excelente, având în vedere interesul în creștere pentru industria cărții. Până în prezent, \npeste 250 de companii\n și-au confirmat prezența, ocupând \n160 de standuri\n. Aceste cifre depășesc deja numărul total de participanți la ediția anterioară din Madrid, desfășurată în 2021.\n\n\nPrintre marii editori care vor fi prezenți la \nLIBER 2023\n se numără Penguin Random House, Planeta și Anaya. De asemenea, este demn de menționat revenirea multor edituri care nu au participat la târg în edițiile post-pandemie.\n\n\nDe asemenea, vor participa grupuri de editori din diferite regiuni, cum ar fi \nAsociația Editorilor din Madrid\n, care va fi reprezentată de 50 de edituri. Alte comunități, precum \nAsociația Editorilor din Catalonia\n (Gremi d’Editors de Catalunya), \nAsociația Editorilor din Țara Bascilor\n (Gremio de Editores de Euskadi), \nAsociația Editorilor din Andaluzia\n, \nAsociația Editorilor din Comunitatea Valenciană\n (Associació d’Editors del País Valencià), \nAsociația Editorilor din Galicia și Castilia și León\n vor fi de asemenea reprezentate. Vor fi prezente și 20 de edituri religioase.\n\n\nPe lângă editori, vor participa și companii de auto-publicare, digitalizare logistică, industrii grafice și alte servicii conexe, care vor avea o zonă dedicată la LIBER 2023. De asemenea, vor fi prezenți reprezentanți instituționali ai Ministerului Culturii și Sportului și ai Președinției.\n\n\nExpoziția va consolida, de asemenea, relațiile comerciale și culturale cu \nPolonia\n, țara invitată de onoare în această ediție. Polonia va juca un rol special în cadrul LIBER 2023, promovând și difuzând ediția poloneză în Spania prin intermediul celor 20 de edituri poloneze prezente. Vor fi organizate prezentări ale autorilor și editorilor de marcă din Polonia, precum și un program profesional de prezentări și dezbateri.\n\n\nÎn plus, evenimentul va beneficia de platforma digitală LIBER LiveConnect, care va fi activă pe parcursul întregului an și se va concentra pe extinderea domeniului de acțiune al târgului în timp și spațiu. Platforma va genera conținut și va facilita comunicarea și networking-ul, depășind zilele de desfășurare ale LIBER.\n\n\nLIBER 2023\n reprezintă o oportunitate unică pentru profesioniștii din industria cărții de a descoperi cele mai recente tendințe, a stabili noi contacte și a-și extinde afacerile. Madrid se pregătește să devină centrul cărții în limba spaniolă în perioada 4-6 octombrie 2023.\n\n\nLIBER 2023\n\n\nCea de-a 41-a ediție a LIBER va aduna o reprezentare completă a companiilor și entităților editoriale, distribuitori, agenți literari, media, furnizori, asociații profesionale, companii de servicii, etc., devenind un showcase complet al producției editoriale actuale și un punct de atracție pentru autori, librari, ilustratori și alte figuri importante din industrie. Organizat de \nIFEMA MADRID\n și promovat de Federația Asociațiilor Editorilor din Spania (FGEE), LIBER 2023 este un târg susținut de Ministerul Culturii și Sportului, ICEX Spania Export și Investiții, Comunitatea Madrid, Primăria Madridului și Centrul Spaniol de Drepturi (CEDRO). De asemenea, beneficiază de colaborarea din partea Acțiunii Culturale Spaniole (AC/E) și a Asociației Editorilor din Madrid.\n\n\nA consemnat: Occidentul Românesc\n\n\nInformații și foto: IFEMA Madrid",
        "author": null,
        "date": "2023-06-13T16:14:13+02:00",
        "category": "Informații",
        "url": "https://occidentul-romanesc.com/targul-international-al-cartii-liber-2023-madrid-epicentrul-culturii-si-afacerilor-editoriale-spaniole/",
        "region": "Spania"
    },
    {
        "title": "Tenerife se confruntă cu una dintre cele mai grave secete și va declara stare de urgență",
        "content": "Tenerife, una dintre cele mai importante insule ale Arhipelagului Canare, se pregătește să declare stare de urgență din cauza unei secete devastatoare. Autoritățile insulare confirmă că, în fața unui sezon iernatic extrem de cald și uscat, cu aproape deloc precipitații sau ninsori pe muntele Teide, se impune o acțiune urgentă pentru asigurarea apei potabile și pentru sectorul agricol.\n\n\nRosa Dávila, președinta structurii guvernamentale a Insulei Tenerife (Cabildo), a făcut un apel la unitate în fața acestei crize, subliniind că este una dintre cele mai seci ierni din istoria recentă. Ea a evidențiat că problema apei nu are nicio conotație politică și că este vital să fie abordată într-un mod unitar. Vicepreședintele Cabildo, Lope Afonso, a subliniat, de asemenea, importanța unei acțiuni colective și imediate pentru a atenua consecințele grave ale secetei asupra sectorului agricol și a populației.\n\n\nÎn contextul acestei situații critice, autoritățile au discutat cu reprezentanții tuturor structurilor guvernamentale ale Arhipelagului Canare și cu organizațiile agricole pentru a lua măsuri urgente. \nMoțiunea vizează inițierea procedurii de declarare a stării de urgență hidrică pentru insula Tenerife și implementarea tuturor acțiunilor necesare pentru a asigura aprovizionarea cu apă și a preveni pierderile.\n\n\nDatele tehnice confirmă gravitatea situației, indicând o secetă extremă și de lungă durată, cu scăderi semnificative ale precipitațiilor și a creșterii temperaturii medii a aerului. Sectorul agricol este grav afectat, cu producții de cartofi și banane în pericol, ceea ce generează îngrijorare și solicitări de acțiuni imediate.\n\n\nÎn absența unor măsuri eficiente și rapide, există riscul real al unui grav dezechilibru în aprovizionarea cu apă și în sectorul alimentar. Este esențial ca autoritățile să răspundă prompt și să ia măsuri adecvate pentru a preveni o criză alimentară și pentru a proteja populația și economia insulei. Observatorul Izaña a confirmat că aceasta este una dintre cele mai calde ierni înregistrate în Tenerife, ceea ce subliniază gravitatea situației și necesitatea unei acțiuni imediate.\n\n\nNotă: Cabildo este o parte importantă a structurii guvernamentale în Insulele Canare și joacă un rol crucial în administrația locală și regională.\n\n\nA consemnat: Mircea Fluieraș – OR\n\n\nInformații și foto: El Día",
        "author": null,
        "date": "2024-02-26T11:28:07+02:00",
        "category": "Spania",
        "url": "https://occidentul-romanesc.com/tenerife-se-confrunta-cu-una-dintre-cele-mai-grave-secete-si-va-declara-stare-de-urgenta/",
        "region": "Spania"
    },
    {
        "title": "Tradiţii românești moștenite din străbuni",
        "content": "În contextul eforturilor constante ale \nConsulatului General al României la Sevilla\n, de a dezvolta relațiile de colaborare cu municipalitățile care găzduiesc importante comunități de români, vineri, \n21 aprilie 2023\n, a fost inaugurată o stradă în \nPalos de la Frontera\n cu numele de \nRomânia\n. Acest oraș andaluz reprezintă un important punct de referință în istoria spaniolă, fiind locul de plecare al corăbiilor lui Cristofor Columb spre Lumea Nouă.\n\n\n\n\nLa ceremonia inaugurală a participat \nBogdan Stănescu\n, consul general al României la Sevilla, \nCarmelo Romero Hernandez\n, primarul orașului Palos de la Frontera, precum și numeroși membrii ai comunității românești.\n\n\n\n\nCu ocazia evenimentului, Consulatul General al României la Sevilla a organizat o serie de acțiuni de diplomație publică dedicate tradițiilor și obiceiurilor moștenite din străbuni. Prima activitate a constat în prezentarea expoziției fotografice intitulate \n„Satul românesc – oameni și meșteșuguri”\n, realizată de către artistul român \nSorin Onișor\n, precum și o expoziție de costume tradiționale românești autentice.\n\n\nÎn acest context, s-a desfășurat și un moment artistic susținut de artiștii ansamblului folcloric profesionist \nDoina Gorjului\n, manifestare care s-a bucurat de o numeroasă prezență, atât din rândul conaționalilor noștri cât și a cetățenilor spanioli din localitatea andaluză.\n\n\n\n\nConsultul General al României la Sevilla\n mulțumește și pe această cale pentru sprijinul și implicarea în organizarea acestui proiect, domnului primar al orașului \nPalos de la Frontera\n, \nCarmelo Romero Hernandez\n și echipei domniei sale, \nConsiliului Județean Gorj\n și domnului \nNichifor Gheorghe\n, vicepreședinte al Consiliului, \nAsociaţiei Ardealul\n din Palos de la Frontera, precum și inimoșilor români care și-au adus aportul la buna desfășurare a acestui moment artistic: \nFlora Fundulea\n, \nCerasela Lepădatu\n, \nConstantin Teodorescu\n, \nFlorentina Teodorescu\n, \nSorin Tudor\n, \nFlorentina Drăgoi\n, \nAnamaria Zaharia\n, \nDeica Alexandru Georgian\n, \nChiriță Viorel\n, \nRicu Valentin\n, \nDinu Florin\n, \nDumitru Daniel\n, \nCucuiet Valentín Nicolae\n, \nAlina Lăzăreanu\n, \nMihaiela Beldiman\n, \nLazăr Florentina\n și nu în ultimul rând, ansamblului folcloric profesionist Doina Gorjului.\n\n\nSursa: Consulatul General al României la Sevilla",
        "author": null,
        "date": "2023-04-25T13:41:45+02:00",
        "category": "Cultură",
        "url": "https://occidentul-romanesc.com/traditii-romanesti-mostenite-din-strabuni/",
        "region": "Spania"
    },
    {
        "title": "Tragedie pe plaja urbană din Guardamar del Segura, Alicante",
        "content": "Un incident tragic a avut loc joi pe plaja urbană Centro din \nGuardamar del Segura\n (Alicante), în urma căruia un cuplu octogenar din Madrid și-a pierdut viața în mare. Bărbatul, în vârstă de 87 de ani, a suferit un infarct în timp ce se afla în apă și a rămas plutind. Soția sa, în vârstă de 85 de ani, observând ce s-a întâmplat, a intrat în apă pentru a-l salva. Cu toate acestea, realizând că soțul său nu răspundea, a intrat în stare de șoc și a suferit, la rândul său, un stop cardiac.\n\n\nServiciile de salvare ale Crucii Roșii au fost primele care au intervenit pentru a asista cuplul, urmate de o ambulanță a SAMU și de o unitate de Suport Vital de Bază. În ciuda eforturilor și a manevrelor de resuscitare cardiopulmonară (RCP) realizate timp de mai bine de patruzeci de minute, nu s-a reușit salvarea celor doi vârstnici, deoarece aceștia decedaseră deja, conform informațiilor furnizate de Centrul de Informații și Coordonare a Urgențelor al Generalitat (CICU).\n\n\nUn sezon de vară tragic\n\nAcest incident adaugă încă două decese la un sezon de vară deosebit de tragic în Guardamar del Segura, unde s-au înregistrat deja cinci morți de la începutul sezonului estival. Ziua cea mai nefastă a fost 7 iunie, când doi turiști străini s-au înecat pe plaja La Roqueta încercând să salveze alți înotători în dificultate.\n\n\nPlajele din Guardamar del Segura sunt cunoscute pentru pericolele pe care le prezintă în zilele de vânt de est (levante), din cauza formării curenților spre larg în mai multe puncte. Acești curenți pot face extrem de dificilă revenirea la mal, punând în pericol viața înotătorilor, chiar și în zilele cu steag verde.\n\n\nA consemnat: Occidentul Românesc",
        "author": null,
        "date": "2024-07-25T19:42:37+02:00",
        "category": "Spania",
        "url": "https://occidentul-romanesc.com/tragedie-pe-plaja-urbana-din-guardamar-del-segura-alicante/",
        "region": "Spania"
    },
    {
        "title": "Trăim într-o lume a autorităţilor fără autoritate",
        "content": "Spania, 15 februarie 2020\n\n\nUn dicționar definește demnitatea drept \n„calitatea sau starea de a fi demn, respectat sau stimat“.\n Aşadar, prin demnitate umană se înţelege atât felul în care ne privim noi, cât şi felul în care ne tratează alţii. Deşi există diverşi factori care ne pot influenţa sentimentele cu privire la noi înşine, felul în care ne privesc sau ne tratează alţii are un rol important în ce priveşte simţul propriei valori.\n\n\nÎn fiecare ţară există oameni săraci, lipsiţi de apărare sau vulnerabili. Cu toate acestea, cineva aflat într-o asemenea situaţie nu ar trebui să se simtă mai puţin demn. De fapt, atitudinea sau reacţia altora este cea care ar putea face pe cineva să-şi piardă simţul propriei valori. Realitatea tristă este că de multe ori dreptul la demnitate al oamenilor aflaţi în situaţii nefericite este desconsiderat sau ignorat. Cât de des auzim cuvinte depreciative de felul \n„boşorog“\n, \n„handicapat“\n adresate vârstnicilor, săracilor, bolnavilor mintal sau celor infirmi!?\n\n\nDemnitatea se leagă foarte mult de sentimentul onoarei. Un om demn inspiră respect. Ţine de fire, de felul în care acţionezi şi reacţionezi, de felul în care ştii sau nu să fii consecvent în principii şi atitudine. Dacă ai anumite idei în ceea ce priveşte aspectele tale fundamentale, dacă preţuieşti anumite valori şi le respecţi indiferent de situaţie vorbim despre demnitate. Fiecare decide pentru sine ce este demn şi ce nu, dar o limită există. Demnitatea înseamnă respect, să te respecţi pe tine şi pe cei din jurul tău.\n\n\nDemnitatea nu reprezintă inflexibilitate. Înseamnă doar că, atâta timp cât crezi în ceva, să fii consecvent în practicarea acelei idei. Poţi considera că este demn să ai un anumit limbaj şi să eviţi alte cuvinte, cum ar fi argoul sau injuriile. Sau că e demn să nu răspunzi cu aceeaşi monedă unei ofense, ori, dimpotrivă, să nu laşi jignirile neplătite. Demnitatea este ceva necesar oricărui om. Ea îţi impune limite şi te învaţă ce înseamnă să te respecţi, să-i respecţi pe alţii, să ai o anumită conduită, un stil de viaţă al tău în armonie cu ceilalţi.\n\n\nBunul-simț, iată un termen des folosit în viața cotidiană. Oamenii, în diferite împrejurări apelează cel puțin teoretic la folosirea termenului, iar alții pretind că ar fi chiar posesori ai acestei stări. Nu există o definiție exactă și cuprinzătoare a bunului-simț, însă cugetările despre această calitate abundă din plin. La prima vedere se poate spune că bunul-simț reprezintă capacitatea omului bazată pe viața cotidiană de a judeca și de a aprecia just oamenii, lucrurile și evenimentele, în scopul de a trăi viața frumos fără a pricinui suferință sau disconfort semenului de relaționare. Cu alte cuvinte, înseamnă atitudinea de a respecta niște reguli de conviețuire bazate pe principiul \n„Ceea ce ție nu-ți place, altuia nu-i face!”. \n\n\nBazându-ne pe acest mod de gândire, putem afirma că bunul-simț este o măsură a bunei creșteri, a bunei cuviințe a respectului pentru cei din jur. Așadar, trebuie să existe un bun-simț în orice civilizație. Bunul-simț nu este un instant, nu este dat de undeva și nu este dobândit nici măcar ereditar. Acesta se învață, iar responsabilă pentru deprinderea lui este chiar persoana în cauză. Evident, acest lucru depinde de educația primită în familie, iar mai apoi de cultivarea progresivă în sistemul de învățământ. Realitatea demonstrează însă că, educația primită nu constituie neapărat o garanție sigură că o persoană va face bine în momentele de provocare.\n\n\nGenerozitate, bun-simț, bunăvoință. Pentru mulți semeni sunt cuvinte care s-au prăfuit de mult în dicționar … Fiecare dintre noi a trăit pe propria piele diferența dintre bunăvoință și rea-voință. Atunci de ce continuăm să ridicăm tupeul sau duritatea la rang de aptitudini utile pentru reușita în viață? De ce-i apreciem pe tupeiști și-i considerăm slabi pe oamenii binevoitori?\n\n\nGenerozitatea a devenit spectacol de televiziune. Lipsa bunului-simț, la fel. De ce să fii bun dacă nu te vede nimeni, de ce să ai bun-simț când se apreciază tupeul? Și totuși, așa cum occidentalii ne-au inspirat în atâtea direcții, n-am putea să ne lăsăm inspirați și pe această temă? N-am putea, ca în micul nostru univers de birou, de familie, de clasă, de grup de prieteni să fim generoși, amabili și binevoitori unii cu ceilalți?!\n\n\nOamenii care merită respectul sunt cei care muncesc, creează, se ţin de cuvânt, nu mint, nu înşeală şi nu fură, sunt echilibraţi, nu-şi pierd cumpătul, nu ţipă ori nu ridică tonul la alţii atunci când lucrurile nu ies aşa cum le place lor, au un simţ al discernământului şi nu au în vedere numai împlinirea propriilor dorinţe ci se gândesc şi la ceilalţi, îşi cunosc locul şi rostul pe lume, admit când greșesc, ştiu să ceară iertare şi să ierte.\n\n\nÎn zilele noastre avem o criză spirituală manifestată şi printr-o criză de autoritate, culmea, pe fondul unei inflaţii de autorităţi. Trăim într-o lume a autorităţilor fără autoritate. Şi autoritatea persoanei umane suportă o eroziune socială în decorul general compus din tot mai mulţi indivizi şi din tot mai puţine persoane. Cum s-ar spune: multă lume, puţini oameni …\n\n\nAutor: Kasandra Kalmann Năsăudean\n \n– \nJurnalist (Investigații istorice, membru CCNMA), Director Editorial la Occidentul Românesc.",
        "author": null,
        "date": "2024-02-16T02:58:23+02:00",
        "category": "Articole",
        "url": "https://occidentul-romanesc.com/traim-intr-o-lume-a-autoritatilor-fara-autoritate/",
        "region": "Spania"
    },
    {
        "title": "Traversând Europa, de Gabriela Căluțiu Sonnenberg",
        "content": "Traversând Europa, de Gabriela Căluțiu Sonnenberg\n\n\nE lung pământul, sau e lat? Vara, când milioane de cetățeni paneuropeni traversează în lung și-n lat Europa, revenind temporar pe la vetrele lor originare, ca niște păsări călătoare, pe roți, sintagma dobândește noi sensuri. Românii se încadrează și ei în acest trend, iar noi, cei din Spania, avem drumul cel mai lung, căci îl începem la extrema vestică a continentului, și ne oprim de-abia la capătul opus. Inevitabil, după așa periplu, comparația dintre țările pe care le traversăm se insinuează în mintea fiecăruia. Păcat că graba șterge prea repede memoria, așa că fac aici o trecere sumară în revistă a punctelor prin care am trecut, enumerând lucruri bune și rele, să știm unde ne este locul. În vara anului 2023, am luat așadar \npulsul Europei\n în Spania, Franța, Germania, Elveția, Austria, Ungaria, România și Cehia.\n\n\nPlecarea timpurie, în iunie, a prezentat avantajul șoselelor mai puțin aglomerate, devansând celebrele ambuteiaje ale valului migrator, care se preling în iulie și august pe autostrăzi. Argumentul temperaturilor mai blânde, în schimb, nu a mai fost de actualitate, canicula fiind timpurie, cum bine știm din experiența ultimilor ani.\n\n\nRulând tihnit pe șoselele bine întreținute și destul de libere, am schimbat Spania cea stâncoasă și aridă cu Franța, mai verde, suculentă și cu copaci mai semeți. Peste tot, lumea era relaxată; lumina verii s-a reflectat, ca de obicei, în voioșia sudicilor și a turiștilor cu chef de vacanță. Niciun control la graniță, lucru de la sine înțeles pe toate fronturile traversate, cu excepția trecerii din Ungaria spre România, unde se așteaptă ca de obicei foarte mult. Tema Schengen, spinoasă, o îngrop aici necomentată, dar e bine de știut că nu avem toalete în vama românească, în timp ce toate celelalte vămi au (doar o sugestie)…\n\n\nȘoselele perfecte și drumul lin din Franța contribuie la călătoria relaxată. Francezii, foști campioni la șofat hazardat s-au transformat în participanți-model la trafic, de când cu amenzile noi, usturătoare. În curgere lină, înconjurați de natura care începe să semene cu cea din România, admirăm peisajul și constatăm că francezii sunt mai tipicari decât spaniolii. Nu lasă prea multe detalii la voia întâmplării (mai rar la ei case părăginite sau terenuri părăsite).\n\n\nMergând pe trendul ordinii, Elveția și Germania ne primesc cu peisaje și proceduri sistematizate, eficiente, pe alocuri reglementate exagerat. Tot ei se plâng apoi de birocrația excesivă și de adevăratele cataloage cu „condiții de existență”, pe care le are de îndeplinit fiecare cetățean, pentru a-și merita dreptul la conviețuire. Sunt țări în care mulți cetățeni își văd viața ca pe o ecuație pe care o au de rezolvat satisfăcător în fiecare zi. Dar, totuși, nu uită să zâmbească.\n\n\nUnul dintre ventilele lor de descărcare a nemulțumirii pare a fi condusul mașinii, o activitate în care mai ales germanii pun multă patimă. Protestul aliat cu microbul automobilistic, încurajat în oarecare măsură de lipsa limitării de viteză pe anumite porțiuni de autostradă, ne obligă să ne dublăm atenția pe \nAutobahn\n. Încercăm să facem abstracție de bolizii care ne depășesc vitejește, fulgerându-ne din faruri amenințătoare.\n\n\nLa sol, în schimb, deci fără roți, stilul de comunicare al germanilor din vest este deschis și amabil, contrar ideilor preconcepute care îi clasează pe nedrept la categoria „fără umor”. În ciuda ritmului sacadat în care își duc viața, mai toți sunt relaxați. Mai puțin veseli ni s-au părut în schimb elvețienii, probabil sătui de străinii veniți în număr mare la muncă. Este posibil să fie derutați, nemaiputând face deosebirea între vilegiaturiști și potențiali \nGastarbeiter\n (muncitori-emigranți). Orașele lor par uneori sterile, în nuanțe sobre, de gri, străzile sunt adesea umede de la ploi, iar cei puțini care se plimbă pe ele tind să vorbească în ton șoptit. În plus, prețurile sunt pipărate (inclusiv taxa de autostradă).\n\n\nSubiectele principale de discuție în țările de limbă germană sunt inflația și schimbarea climatică. Căldura după care până nu demult alergau avansează încet la rang de problemă. Mai toți sunt îngrijorați de posibile cataclisme, se supun fără crâcnire reglementărilor de raționalizare a apei și renunță benevol la irigarea grădinii. Sunt consternași, în schimb, dealtfel pe bună dreptate de obligația de a trece pe surse de energie nepoluantă. În ciuda promisiunilor de sprijin financiar din partea guvernului, sumele necesare achiziționării unei instalații solare rămân exorbitante, atingând uneori jumătate din valoarea caselor. Un capitol la care Spania este mai bine pregătită, putându-le da lecții.\n\n\nAustriecii, mai relaxați, își văd de treabă în mica lor republică alpină, având mereu o glumă pe buze. Aerul vienez, dar și cel din zonele mai puțin populate, cum cele montane tiroleze sau lacul de agrement \nNeusiedlersee\n – adresă preferată pentru turism viticol, pescuit, sporturi nautice și ciclism – emană normalitate. Un popor fără complexe, la care accentul se pune pe echilibrul din familie, toleranță, apropierea de natură și spiritualitate! Dau un exemplu de toleranță: toată lumea știe că părintele care predică în amvon în vestitul \nStephansdom\n cultivă o prietenie nu tocmai castă cu o respectată Doamnă președintă de asociație caritabilă, dar asta nu împiedică pe nimeni să-i asculte cu smerenie slujba. Și alt exemplu: prin baruri și localuri se găsesc vederi gratuite, cu mesaje glumețe, sau cu câte o chichiță amuzantă (eu mi-am luat unul cu un tatuaj temporar, cu mai multe înțelesuri). Aș risca să spun că austriecii sunt cumva spaniolii lumii germanice, pentru că sunt mai lejeri.\n\n\nAsemănări între Austria și Spania am detectat și la capitolul social: elementele suportate de stat, uneori mărunte, ușurează traiul de zi cu zi. Acolo viața tinde să nu mai fie recepționată ca o cursă cu obstacole, cum se întâmplă uneori prin vecinele „țări-surori”, ci ca o întreprindere în care ești ajutat. Cu alte cuvinte: te simți mai liber să faci ce crezi că e bine, fără teama de a călca prin străchini. Fac o paranteză aici și remarc faptul că în landurile fostei RDG se mai practică tonul de comandă prin banalele formulări din spațiul public. De exemplu, în loc de \nvă rugăm, închideți ușa \nse poate citi \naceastă ușă trebuie să rămână în permanență închisă\n. O subtilitate care poate numai mie mi-a sărit în ochi.\n\n\nDar lăsând în urmă nemții, Ungaria ni s-a părut ușor de traversat, dacă facem abstracție de eternele aglomerări din jurul Budapestei. Prețurile la carburant sunt și ele singurele cât de cât acceptabile, comparabile cu cele din România (până și în Cehia e scumpă benzina!). Atât în Ungaria, cât și în Cehia se poate plăti alternativ și în euro, în afară de moneda locală (un avantaj pe care România nu îl are).\n\n\nPrin ariile de popas maghiare de la autostradă, mai curate decât în anii trecuți, se văd ca de obicei multe mașini românești. Am auzit dealtfel limba română pe stradă peste tot pe unde am fost, atât printre turiști, cât și printre angajați. Nostalgici, am dus dorul standurilor ungurești cu produse locale, cum ar fi șiragurile de ardei iute, înșirate cândva pe marginea drumurilor naționale. La autostradă nu există așa ceva. Ne vor recompensa în România ultimele de acest gen, pe porțiunile prin care autostrada încă nu este gata.\n\n\nDespre România, romane întregi s-ar putea scrie! Neavând loc destul, mă rezum să constat că este în continuare frumoasă, dar și năbădăioasă, cu scandaluri de corupție care iarăși ne-au dus vestea peste mări și țări (bătrâni maltratați prin cămine), dar și importantă în NATO, cu urși la ușa mașinii (pe Transfăgărășan), dar și cu bidivii călăriți cu mândrie, sau cu ingenioase soluții agro de tip \nwin-win \n(în loc de cositoare, în curtea școlii paște o vacă, iar în cimitir un fantasmagoric cal alb).\n\n\nOaspeții noștri bavarezi au remarcat un amănunt interesant: apelurile frecvente de la televizor de a consuma produse naturale, de a practica un stil de viață sănătos, de a ne proteja de pericole, de a ne comporta civilizat etc. Place acest demers educativ, de neconceput în hedonistul și atotștiutorul Occident, care nu suportă să fie dădăcit pe față, dar care se lasă manipulat din off prin metode mult mai subtile.\n\n\nUna peste alta: cu bune și rele, altoită pe un trunchi viguros, chiar dacă unele ramuri au fructe acre, România continuă să ofere motive de mândrie. Sunt multe monumente aduse la zi, cetățile și orașele din Transilvania sunt uimitor de frumoase. Oradea, o bijuterie în stil Art Nouveau, care ne-a tăiat răsuflarea, a primit cele mai multe fonduri europene, grație unui primar destoinic (avem și așa ceva!).\n\n\nPe drumul de întoarcere, în Cehia și RDG, am văzut că nu toate orașele Europei au avut aceleași noroc. Praga aglomerată și prăfuită, deși asiduu vizitată de cohorte de turiști, ne-a lăsat un gust amar. Centrul, cu prăvălii scunde și întunecate, pare încremenit de secole. Farmec vetust, străzi desfundate… Desigur, se poate uita de toate acestea în fața unei beri delicioase, sau la un concert, capitole la care capitala Cehiei excelează. Chelnerul ceh nu-și pierde umorul (cerem „o bere mare și una normală, pentru doamna”, iar el ne corectează cu aplomb „la noi aia mare e cea normală”).\n\n\nÎnchidem cercul în Germania de est, mai precis Saxonia. Orașul Magdeburg ne lasă cu un ochi vesel și cu unul trist. Superb renovat și aranjat, dar cu puțină lume zâmbitoare. După peste 30 de ani de la unificare, foarfeca diferenței la nivelul de trai dintre vest și est e ascuțită în continuare. Frapează numărul mare de emigranți, mai ales africani și asiatici, dar sunt și mulți români.\n\n\nO istorioară de final mai am, ca subiect de reflecție\n:\n\nClopotul din Magdeburg servea pe vremuri drept alarmă de incendiu. După felul în care se trăgea, cetățenii știau în ce direcție aveau de alergat cu găleata în mână. Cine nu se conforma, rămânea fără casă și era expulzat din oraș.\n\n\nVestitul cod de legi din Magdeburg s-au „exportat” cândva până și peste ocean (vestitul Broadway newyorkez a fost făcut după modelul arterei principale din Magdeburg). Acestor reguli de bună conviețuire și întrajutorare le datorăm existența Europei în forma în care o avem acum, liberă și deschisă circulației noastre, fascinantă și rezilientă, o casă pentru noi toți. Aveți grijă încotro fugiți cu găleata de auziți sunând alarma! Continent avem. Merită protejat și păstrat. De-a lungul și de-a latul.\n\n\nMaterial publicat în \nediția lunară tipărită numărul 149, Anul XIII/ septembrie 2023.\n\n\nFoto: \nGabriela Căluțiu Sonnenberg\n (Arhiva personală)\n\n\nNota Redacției:\n\n\n\n\nGabriela Căluțiu Sonnenberg\n este economist, scriitor și jurnalist, promotor de cultură, traducător. A absolvit Academia de Studii Economice din București cu titlul de doctor în anul 2000. Distinsă cu numeroase premii pentru activitatea literară și pentru promovarea culturii române în străinătate, scrie în limbile română, germană și spaniolă pentru diverse publicații din Europa, Australia, America și Asia. Este afiliată Uniunii Ziariștilor Profesioniști din România și Asociației Jurnaliștilor de Turism din România. Cea mai recentă carte apărută: „Vine Seninul”, vol. II, proză scurtă (Ed. Itaca, Dublin 2022). \nScrie la „Occidentul Românesc” din anul 2011!",
        "author": null,
        "date": "2023-09-14T21:06:11+02:00",
        "category": "Articole",
        "url": "https://occidentul-romanesc.com/traversand-europa-de-gabriela-calutiu-sonnenberg/",
        "region": "Spania"
    },
    {
        "title": "„Trofeul Excelenței Românești”: Un omagiu adus Profesorului Alexandru Ciorănescu la 25 de ani de la dispariția sa",
        "content": "În perioada 15 – 16 noiembrie 2024 \n(și respectiv, 25 noiembrie 2024), cea de-a \nIV-a ediție, 2023-2024\n, a \nCampaniei Excelenței Românești\n din afara granițelor României, a oferit un prilej unic de reflecție asupra valorii universale a culturii românești, avându-l în centrul acțiunii culturale pe profesorul \nAlexandru Ciorănescu\n. Evenimentul s-a desfășurat într-un cadru academic restrâns, privat, în incinta Universității Europene din Tenerife, marcând o întâlnire simbolică între istoria intelectuală românească și patrimoniul cultural al Insulelor Canare.\n\n\nEvenimentul a fost nu doar o comemorare, ci și un apel la recunoașterea unui exilat care a dăruit lumii mai mult decât a luat. Organizatorii au reamintit că Alexandru Ciorănescu nu este doar un nume pe un frontispiciu al istoriei academice, ci un simbol viu al rezistenței culturale. Astăzi, rememorarea lui Ciorănescu este mai mult decât un tribut adus unui om. Este o reflecție asupra importanței culturii românești în lume, asupra destinelor individuale frânte de regimurile opresive, dar și asupra capacității unei națiuni de a-și regăsi vocația prin exponenții săi. Campania Excelenței Românești devine, astfel, un reper pentru o diaspora care continuă să contribuie la patrimoniul universal, în ciuda distanțelor geografice și istorice.\n\n\nAlexandru Ciorănescu\n a învățat insularii din Tenerife să-și redescopere rădăcinile, dar prin el, noi, românii, redescoperim un adevăr fundamental: geniul nu aparține unui loc, ci unui ideal. Faptul că opera sa continuă să fie un punct de referință pentru istoriografia Insulelor Canare și pentru literatura comparată, confirmă că spiritul său rămâne prezent nu doar în arhive și biblioteci, ci și în conștiința noastră colectivă.\n\n\nEvenimentul s-a desfășurat sub forma unei ceremonii private, și a reunit elite academice române sosite din SUA, personalități din comunitatea românească europeană și echipa redacțională a Occidentului Românesc, iubitori ai culturii române. Împreună au marcat, atât realizările Profesorului Ciorănescu, cât și continuarea unei tradiții de recunoaștere a excelenței românești în lume: \nCampania „Noi susținem excelența!”.\n\n\n\n\nProfesorul Alexandru Ciorănescu\n nu a fost doar un om de știință, ci un adevărat simbol al perseverenței, al dedicării pentru cunoaștere și al legăturii indestructibile între cultura română și cea universală. Născut în România și ajuns în exil în Tenerife în 1948, Ciorănescu a reconfigurat destinul său academic și a devenit un pilon important al culturii românești în afacerea globală a înțelegerii lingvistice și istorice.\n\n\nDesigur, una dintre realizările sale cele mai remarcabile este Dicționarul Etimologic al Limbii Române, o lucrare monumentală ce a adus o contribuție majoră la cercetările lingvistice românești. Ciorănescu a fost, de asemenea, un pionier al studiilor de literatură comparată, un domeniu în care a cultivat relații semnificative între literatura română și cea occidentală.\n\n\nDeși în exil, Ciorănescu nu s-a retras în anonimat, ci și-a transformat viața în Tenerife într-o oportunitate de a contribui semnificativ la educația și cercetarea locală. În pofida condițiilor modeste, a reușit să creeze o punte de legătură între cultura română și cea canariană, dedicându-se studiilor istorice și literare ale Insulelor Canare. Astfel, munca sa nu s-a limitat doar la a oferi o înțelegere profundă a limbii și literaturii române, ci și a contribuit la dezvoltarea unui cadru academic respectabil în Tenerife, aducând contribuții esențiale în domeniul literaturii comparate și al studiilor culturale.\n\n\nEvenimentul din noiembrie 2024 a marcat o oportunitate rară de a reflecta asupra valorii universale a culturii românești, avându-l în centrul atenției pe profesorul Alexandru Ciorănescu. În cadrul acestui eveniment privat, au fost invocați ani de cercetare și erudiție, dar și lupta personală a lui Ciorănescu de a rămâne fidel principiilor sale chiar și în fața adversității.\n\n\nÎn plus față de comemorarea realizărilor sale academice, evenimentul a oferit un cadru de reflecție asupra exilului ca forță creativă. Ciorănescu nu a ales să se retragă într-o izolare confortabilă, ci a continuat să contribuie activ la viața intelectuală și culturală, transformând Insulele Canare într-un loc unde spiritul românesc și cel occidental s-au întâlnit în moduri inovative. Într-un context globalizat, acest exemplu al valorii exilului subliniază modul în care exilul poate deveni o forță motrică pentru cunoaștere și schimb cultural.\n\n\nÎn cadrul ceremoniei, Trofeul Excelenței Românești a fost acordat nu doar pentru a onora activitatea Profesorului Ciorănescu, ci și pentru a sublinia contribuția românilor din lumea internațională a științei, culturii și educației. La această ediție, a fost marcată o selecție excepțională de personalități din diverse colțuri ale lumii, care au demonstrat excelență în domeniile lor. Un juriu alcătuit din profesori și cercetători de prestigiu, a evaluat 83 de nominalizări provenind din 11 țări, selectând 22 de laureați, dintre care, \n15 personalități au fost onorate cu Trofeul Excelenței Românești pentru realizările lor excepționale.\n\n\n\nAstăzi, prin continuarea acestei campanii de excelență, Occidentul Românesc reafirmă ideea că, oriunde ne-am afla, suntem responsabili să ne păstrăm identitatea culturală și să contribuim la progresul lumii prin educație și cercetare. Evenimentul din Tenerife a fost un simbol al acestui ideal, iar onorarea Profesorului Ciorănescu a fost o reamintire că excelența românească poate străluci chiar și în cele mai dificile condiții, oferind un exemplu de determinare și dedicare pentru întreaga lume academică.\n\n\nÎntr-o lume fragmentată de exiluri noi și vechi, Alexandru Ciorănescu ne amintește că, oriunde ne-am afla, suntem responsabili să transformăm exilul într-un spațiu al creației. Îndemnul său, „Viața trebuie trăită” rămâne un testament pentru cei care își asumă să fie ambasadori ai excelenței, indiferent de circumstanțe.\n\n\nA consemnat: Andra Mateescu Gutiérrez – Occidentul Românesc\n\n\nNota redacției:\n \nOccidentul Românesc\n mulțumește și pe această cale sponsorilor care au sprijinit acest eveniment: Futurocoup și \nBelma Kosmetik\n din Tenerife, Michael Harrison Cronkite, California/SUA, precum și partenerilor media \nRadio România Actualități\n, \nRadio România Internațional\n, TVRI, \nGândacul de Colorado\n și \nRadioDiasporaOnline\n. Continuarea \nCampaniei „Noi susținem excelența!”\n se află sub semnul unei misiuni clare: promovarea și recunoașterea contribuțiilor valoroase ale românilor din întreaga lume.",
        "author": null,
        "date": "2024-12-14T14:24:38+02:00",
        "category": "Cultură",
        "url": "https://occidentul-romanesc.com/trofeul-excelentei-romanesti-omagiu-adus-profesorului-alexandru-cioranescu/",
        "region": "Spania"
    },
    {
        "title": "Trupa JazzyBIT din Timișoara a susținut o seară de jazz la Málaga",
        "content": "Consulatul General al României la Sevilla\n, \nMuzeul Interactiv al Muzicii din Málaga\n (MIMMA) şi \nInstitutul Cultural Român de la Madrid\n, au organizat, sâmbătă, \n4 martie\n a.c., o seară de jazz la Málaga, susținută de către \nTrupa JazzyBIT\n din Timișoara.\n\n\nActivitatea de diplomaţie publică s-a desfășurat în contextul \n#Timișoara\n Capitala Europeană a Culturii\n, bucurându-se de o numerosă prezenţă a mediului diplomatic şi cultural local, autorităţi regionale, membrii ai comunităţii româneşti, cât şi cetăţeni spanioli, iubitori ai acestui gen de muzică.\n\n\n\n\nTrupa JazzyBIT \neste un trio format din \nTeodor Pop\n (pian, claviaturi), \nMihai Moldoveanu\n (bas) și \nSzabó Csongor-Zsolt\n (tobe), ce activează din 2012 și oferă o combinație energică de jazz și rock, presărată pe alocuri cu blues, latin și funk. Grupul își descrie stilul ca fiind „loud jazz”. Sună ca și cum Hiromi ar cânta cu Snarky Puppy, dar în trio.\n\n\nAll About Jazz\n compară JazzyBIT cu Esbjörn Svensson Trio: \n„JazzyBIT amintește de Esbjörn Svensson Trio, dar adaugă o atitudine rock armoniilor vibrante presărate cu melodii vioaie. De asemenea, se evidențiază prin ritmurile funky, strânsa legătură artistică între cei trei, dar și aranjamentele muzicale remarcabile.”\n.\n\n\nComunicat și foto: CG al României la Sevilla",
        "author": null,
        "date": "2023-03-07T11:19:12+02:00",
        "category": "Cultură",
        "url": "https://occidentul-romanesc.com/trupa-jazzybit-din-timisoara-a-sustinut-o-seara-de-jazz/",
        "region": "Spania"
    },
    {
        "title": "Tenerife: Imprudența vizitatorilor continuă pe vulcanul Teide – salvatorii au intervenit din nou",
        "content": "Santa Cruz de Tenerife, 18 noiembrie 2024\n\n\nUn nou incident a avut loc luni, 18 noiembrie a.c., în zona superioară a Telefericului Teide, închis temporar din cauza condițiilor meteorologice nefavorabile. Aproape 30 de persoane au ignorat interdicția de a urca în această zonă, punându-și viețile în pericol.\n\n\nAutoritățile au fost nevoite să intervină din nou, activând un elicopter al Grupului de Urgență și Salvare (GES) pentru a evacua trei dintre acești turiști, care prezentau simptome de hipotermie, conform informațiilor oferite de 112 Canarias și Consiliul Insular Tenerife, citat de \ndiariodeavisos.elespanol.com.\n\n\nPersoanele salvate au fost transportate pe heliportul din La Guancha, unde o ambulanță a Serviciului Canarian de Urgențe (SUC) le-a transferat la un centru medical. Restul grupului a început coborârea pe cont propriu, cu sprijinul echipelor de la Crucea Roșie și Pompieri, utilizând traseul Montaña Blanca.\n\n\nConsiliul Insular Tenerife\n atrage din nou atenția asupra pericolului reprezentat de condițiile meteorologice din zona superioară a \nTeide\n: temperaturi foarte scăzute și prezența gheții, care fac imposibilă funcționarea telefericului. De sâmbătă, 16 noiembrie a.c., până azi, 18 noiembrie, aproximativ 130 de persoane au fost evacuate de pe vârful Teide în cadrul unor operațiuni de salvare similare.\n\n\nAutoritățile îndeamnă vizitatorii să respecte cu strictețe interdicțiile și recomandările pentru a evita astfel de incidente periculoase.\n\n\nA consemnat: Ciprian Pădurariu – Occidentul Românesc\n\n\nInformații și foto: \nDiario de Avisos Tenerife",
        "author": null,
        "date": "2024-11-18T14:22:21+02:00",
        "category": "Spania",
        "url": "https://occidentul-romanesc.com/turism-tenerife-imprudenta-continua-pe-teide-salvatorii-au-intervenit-din-nou/",
        "region": "Spania"
    },
    {
        "title": "Turismul național crește în Barcelona pentru prima dată în 30 de ani",
        "content": "Turismul din Barcelona schimbă tendința pentru prima dată în 30 de ani, datorită influenței pandemiei coronavirusului. Numărul de vizitatori naționali a câștigat teren față de cei internaționali.\n\n\nTurismul intern a reprezentat 13% din totalul vizitatorilor orașului în 2019. Cu toate acestea, în 2020 a reprezentat 36% din numărul total de turiști, ceea ce reprezintă o creștere de 23 de puncte. Turiștii străini, care sunt încă majoritari, au reprezentat 64% din total. Sosirea călătorilor din afara țării a scăzut anul acesta din cauza pandemiei, explică cei de la Turisme de Barcelona, scrie tourinews.es.\n\n\nAgenția de promovare turistică a orașului Barcelona avertizează asupra unei scăderi notabile a vizitatorilor americani, chinezi și canadieni, care se datorează faptului că oferta zborurilor pe distanțe lungi a scăzut cu 60% din cauza restricțiilor de mobilitate.\n\n\nÎn ceea ce privește profilul turistului care a vizitat Barcelona în această vară, acesta este un călător mai tânăr, care călătorește singur sau în cuplu, atras de oferta de petrecere a timpului liber și cultural și care repetă călătoria și șederea.\n\n\nA consemnat: Mircea Fluieraș",
        "author": null,
        "date": "2020-10-23T12:37:00+02:00",
        "category": "Spania",
        "url": "https://occidentul-romanesc.com/turismul-national-creste-in-barcelona-pentru-prima-data-in-30-de-ani/",
        "region": "Spania"
    },
    {
        "title": "Un atac rusesc a ucis o voluntară spaniolă pe frontul din Bahmut, Ucraina",
        "content": "Emma Igual, o tânără spaniolă în vârstă de 32 de ani, care conducea o organizație neguvernamentală dedicată evacuării civililor din zonele de conflict din Ucraina, a devenit a doua victimă spaniolă în cadrul războiului din Ucraina.\n\n\nAceastă tragedie s-a produs sâmbătă, 9 septembrie, când un proiectil rus a pus capăt vieții tinerei spaniole Emma Igual, cofondatoare a organizației neguvernamentale „Road to Relief”. Anunțul a fost făcut de către organizație, duminică, 10 septembrie a.c., și ulterior a fost confirmat de Ministerul Afacerilor Externe al Guvernului spaniol.\n\n\nEvenimentul tragic a avut loc în Chasiv Yar, un oraș aflat în \nzona Bahmut\n, în provincia ucraineană \nDonețk\n, care este cunoscută ca una dintre cele mai intense zone de luptă al conflictului din Ucraina. În același incident a pierit și canadianul \nAnthony Ihnat\n.\n\n\nEmma Igual\n a cofondat organizația \n„Road to Relief”\n în martie 2022, la doar o lună de la începerea invaziei ruse în Ucraina. Misiunea principală a organizației a fost asistența și evacuarea civililor din zonele de conflict, iar în momentul tragic, Emma Igual și echipa sa se îndreptau spre satul Ivanivske, aflat în prima linie a conflictului, pentru a veni în ajutorul locuitorilor. În timpul acestei călătorii, vehiculul în care se aflau a fost lovit direct de un proiectil, s-a răsturnat și a luat foc.\n\n\nEste important de subliniat faptul că organizația „Road to Relief” se concentrează exclusiv pe proiecte civile și a depus eforturi considerabile pentru a atenua consecințele terorii sistematice impuse civililor de către ocupanții ruși. Pierderea tragică a Emmei Igual și a lui Anthony Ihnat lasă o cicatrice profundă în inimile întregii comunități.\n\n\nSursă informații și foto: elmundo.es",
        "author": null,
        "date": "2023-09-11T02:26:16+02:00",
        "category": "Spania",
        "url": "https://occidentul-romanesc.com/un-atac-rusesc-a-ucis-o-voluntara-spaniola-pe-frontul-din-bahmut-ucraina/",
        "region": "Spania"
    },
    {
        "title": "Un britanic a căzut de la etajul șapte al unui hotel din Marbella și a ucis un spaniol care se afla la terasă",
        "content": "Un eveniment de două ori tragic a fost înregistrat în acest weekend la luxosul hotel \nGran Meliá Don Pepe\n din \nMarbella\n. În dimineața zilei de sâmbătă, 11 iulie, un bărbat de origine britanică a căzut de la al șaptelea etaj și a zdrobit pe altul care se afla la terasa hotelului. Ambele persoane au decedat pe loc.\n\n\nSurse ale poliției au precizat că persoana care a căzut de la etajul șapte al hotelului, a fost un oaspete britanic în vârstă de 50 de ani, care se afla în vacanță cu familia, iar cealaltă victimă, un localnic, spaniol de 46 de ani. Conform Poliției Naționale, tragedia a avut loc în jurul orei 01:45, cercetările fiind în plină desfășurare, precizează \nlavanguardia.com\n.",
        "author": null,
        "date": "2020-07-12T10:56:09+02:00",
        "category": "Spania",
        "url": "https://occidentul-romanesc.com/un-britanic-a-cazut-de-la-etajul-sapte-al-unui-hotel-din-marbella-si-a-ucis-un-spaniol-care-se-afla-la-terasa/",
        "region": "Spania"
    },
    {
        "title": "Un jurnalist BBC descrie momentul tensionat cu Regele Felipe și Regina Letizia în Valencia: „Această scenă rămâne pentru istorie”",
        "content": "Mark Lowen, reporter al BBC, a relatat un moment fără precedent trăit de Regele Felipe și Regina Letizia în localitatea valenciană Paiporta, unde au fost întâmpinați de localnici furioși care au aruncat cu noroi și diverse obiecte în direcția lor. „Este un moment extraordinar”, a spus Lowen. „Oamenii iau noroi și îl aruncă spre rege. Este uimitor să vezi câtă furie există aici.”\n\n\nTensión en Valencia, España, durante la visita del rey Felipe VI y la reina Letizia | Watch\n\n\nÎntr-un articol publicat pe site-ul BBC, televiziunea britanică a contextualizat aceste evenimente, menționând că „peste 200 de persoane au murit în inundațiile severe, cele mai grave din Spania din ultimele decenii.” Potrivit sursei, există o mare nemulțumire în rândul cetățenilor, care consideră că avertizările autorităților au fost ineficiente și sprijinul oferit a fost insuficient pentru a gestiona efectele devastatoare ale inundațiilor.\n\n\nAceastă tensiune reflectă furia și frustrarea populației afectate de ciclonul DANA, care a provocat pierderi de vieți omenești și distrugeri masive în regiune.\n\n\nA consemnat: Mircea Fluieraș – Occidentul Românesc\n\n\nSursă informații și foto: BBC",
        "author": null,
        "date": "2024-11-05T11:28:33+02:00",
        "category": "Spania",
        "url": "https://occidentul-romanesc.com/un-jurnalist-bbc-descrie-momentul-tensionat-cu-regele-felipe-si-regina-letizia-in-valencia-aceasta-scena-ramane-pentru-istorie/",
        "region": "Spania"
    },
    {
        "title": "Un mort și patru răniți grav în timpul salvării unei ambarcațiuni cu peste 220 de migranți la sud de Tenerife",
        "content": "O tragedie a avut loc în Oceanul Atlantic, la sud de Tenerife, unde o ambarcațiune supraaglomerată cu peste 220 de migranți a fost la un pas de dezastru. Un migrant a decedat, iar patru au fost răniți grav în timpul operațiunii, care a implicat eforturile susținute ale forțelor de salvare.\n\n\nOperațiunea de salvare a început vineri, după ce avionul Sasemar 101 a localizat ambarcațiunea aflată la aproximativ 82 de mile marine sud de localitatea Granadilla de Abona. Echipajul ambarcațiunii, care era în întregime compus din migranți de origine subsahariană, se afla într-o situație disperată în mijlocul oceanului, scrie RTV Canarias.\n\n\nForțele de salvare, inclusiv nava Calíope a Salvamento Marítimo și nava de patrulare Río Tajo a Gărzii Civile, au intervenit prompt pentru a-i asista pe migranți. Salvatorii au acționat la limita extremă a resurselor, deoarece ambarcațiunea era supraaglomerată și numeroși pasageri erau în stare gravă.\n\n\nDupă ce operațiunea de salvare a fost finalizată cu succes, un elicopter Helimer 206 a evacuat patru persoane rănite grav la aeroportul Tenerife Nord, unde li s-a acordat îngrijire medicală. Două dintre aceste persoane au fost transferate la Spitalul Universitar din Canarias, iar celelalte două au fost aduse la Spitalul La Candelaria.\n\n\nNava de salvare Calíope, împreună cu migranții salvați, s-a îndreptat spre Portul Los Cristianos din sudul insulei Tenerife, unde debarcarea a avut loc în dimineața de sâmbătă, 28 octombrie. Mulți dintre migranți au fost duși la spital din cauza stării precare de sănătate, iar 11 dintre ei au fost transferați la Spitalul din Tenerife Sud pentru a primi îngrijire medicală.\n\n\nTragediile nu se opresc aici, deoarece o altă ambarcațiune a ajuns pe insula El Hierro, iar două persoane de la bord au decedat în urma acestui incident. Un migrant a pierit în timpul traversării către El Hierro. Acest val continuu de migranți a adus la limită capacitatea echipamentelor de primire și gestionare a situației, conform declarațiilor lui Alfonso Cabello, reprezentant al Guvernului Canarelor.\n\n\nCu toate eforturile depuse de forțele de salvare și organizațiile umanitare, criza migranților care încearcă să ajungă pe țărmurile Insulelor Canare în ambarcațiuni precare rămâne o problemă alarmantă. Situația necesită o abordare cuprinzătoare și coordonată pentru a preveni pierderi de vieți umane și pentru a oferi asistență adecvată celor care încearcă să-și găsească un refugiu mai sigur.",
        "author": null,
        "date": "2023-10-29T19:47:25+02:00",
        "category": "Spania",
        "url": "https://occidentul-romanesc.com/un-mort-si-patru-raniti-grav-in-timpul-salvarii-unei-ambarcatiuni-cu-peste-220-de-migranti-la-sud-de-tenerife/",
        "region": "Spania"
    },
    {
        "title": "Unde ajung mașinile blocate de inundațiile devastatoare DANA din Valencia?",
        "content": "Echipe de remorcare din diverse localități lucrează fără oprire pentru a înlătura miile de vehicule blocate marți pe șoselele din Valencia, în urma furtunii care a paralizat traficul. Operațiunile de degajare a drumurilor V-30 și V-31, ce înconjoară capitala și împrejurimile acesteia, au fost intensificate vineri, după finalizarea procedurilor de identificare a victimelor realizate de echipa de medicină legală și poliția judiciară. Autoritățile s-au confruntat și cu provocarea de a găsi spații suficiente și sigure pentru depozitarea vehiculelor, unde acestea să fie protejate de jafuri și distrugeri.\n\n\nNumărul mare de mașini rămase blocate pe drumuri și străzile localităților afectate a făcut ca găsirea unor locuri adecvate pentru depozitarea acestora să fie o sarcină dificilă.\n\n\nUnul dintre principalele spații utilizate pentru stocarea mașinilor avariate este Zona de Activitate Logistică (ZAL) a Portului Valencia, situată în cartierul La Punta. Aici, guvernul valencian a transportat vehiculele evacuate de pe V-30 și V-31, unde se efectuează continuu transporturi de mașini, camionete și camioane. Totuși, procesul de curățare în localități precum Paiporta sau Benetússer, unde numeroase vehicule sunt încă prinse în subsoluri și garaje private, rămâne o provocare. În unele dintre acestea au fost descoperite și victime ale inundațiilor.\n\n\nVehiculele, acoperite de noroi, cu geamurile sparte din cauza presiunii apei și, în unele cazuri, încă având obiecte personale în interior, sunt transportate în mod constant către ZAL. Aici, pentru a face față volumului mare de vehicule, au fost alocate 80.000 de metri pătrați.\n\n\nJorge, operator al companiei Grúas Gabriel Gómez din Beniparrell, este unul dintre cei care participă voluntar la operațiunile de degajare. „Avem patru vehicule care lucrează constant. Ieri am scos peste 30 de mașini”, a declarat el, menționând că mai este încă mult de lucru.\n\n\nPoliția portuară înregistrează vehiculele, notând numerele de înmatriculare pentru a ajuta la identificarea proprietarilor, deși uneori acest lucru este dificil, deoarece multe mașini sunt grav avariate și nu mai au capotă sau număr de înmatriculare. Costul estimat al pierderilor este încă neclar, dar se estimează deja pagube directe de peste 2 miliarde de euro.\n\n\nPe lângă ZAL, guvernul valencian a deschis și alte spații de depozitare, cum ar fi terenul FGV din Valencia Sud și Picanya.\n\n\nZona logistică ZAL\n a fost construită în 1994 pe terenuri agricole expropriate din La Punta. Disputele juridice au blocat utilizarea spațiului timp de două decenii, însă acum, datorită neutilizării acestui spațiu, a devenit un loc sigur pentru a depozita miile de vehicule blocate marți de inundațiile devastatoare care au lăsat peste 200 de victime și o dâră de devastare fără precedent în Valencia.\n\n\nA consemnat: Zoe Stoleru Martí – Occidentul Românesc\n\n\nInformații și foto: Levante",
        "author": null,
        "date": "2024-11-03T10:33:05+02:00",
        "category": "Spania",
        "url": "https://occidentul-romanesc.com/unde-ajung-masinile-blocate-de-inundatiile-devastatoare-dana-din-valencia/",
        "region": "Spania"
    },
    {
        "title": "UNESCO declară Patrimoniu Mondial, Paseo del Prado și Buen Retiro din Madrid",
        "content": "UNESCO a decis să includă „Paseo del Prado y del Buen Retiro”, un traseu de promenadă urbană din Madrid, adevărat peisaj al artelor și științei care cuprinde între altele Muzeul Prado, Grădina Botanică regală, Observatorul Regal, fântâni, gara Atocha, în lista Patrimoniului Mondial. Cea de-a 44-a sesiune a Comitetului Patrimoniului Mondial al UNESCO – care are loc online, în China, la Fuzhou -, a inclus „Peisajul Luminii” în listă, devenind a 49-a înregistrare pentru Spania.\n\n\nZona, numită „Paisaje de la Luz”, este a cincea includere în lista UNESCO din partea Madridului, după Hayedo de Montejo de la Sierra, mănăstirea El Escorial, Alcalá de Henares și peisajul cultural Aranjuez. Potrivit Comunității Madrid, Paseo del Prado „este prima dintre promenadele urbane europene mărginite de copaci” iar pe această axă se află unele dintre cele mai importante obiective și clădiri istorice: Palatul Cibeles, Banca Spaniei, pe lângă concentrarea muzeelor ​​precum Prado, Reina Sofía sau Muzeul Național Thyssen-Bornemisza.\n\n\nPe același traseu se află și Grădina Botanică Regală, Observatorul Regal, Gara Atocha, Fântâna lui Neptun. Comitetul Patrimoniului Mondial este reunit online, până la 31 iulie, sub președinția lui Tian Xuejun, vice-ministru chinez al Educației și președinte al Comisiei Naționale Chineze pentru UNESCO, în sesiunea sa anuală la Fuzhou, China.\n\n\nFoto: ABC",
        "author": null,
        "date": "2021-08-09T20:19:32+02:00",
        "category": "Spania",
        "url": "https://occidentul-romanesc.com/unesco-declara-patrimoniu-mondial-paseo-del-prado-si-buen-retiro-din-madrid/",
        "region": "Spania"
    },
    {
        "title": "United Airlines lansează zboruri directe către New York, din Mallorca și Tenerife (Spania)",
        "content": "Compania americană United Airlines\n a anunțat două noi servicii în \nSpania\n: un zbor direct de trei ori pe săptămână între \nAeroportul Palma de Mallorca\n și \nNew York\n-Aeroportul Internațional Newark Liberty, începând cu 3 iunie 2022, precum și un zbor direct de trei ori pe săptămână între \nAeroportul Tenerife Sud\n către \nNew York\n-Newark, începând cu 10 iunie 2022. Pentru aceste rute, compania americană va utiliza un avion bimotor de transport cargo și pasageri, mediu și lung-curier Boeing 767-300, relatează liderul mondial al știrilor turistice\n preferente.com\n.\n\n\nNoile servicii oferite de către compania americană vor fi unice și primele zboruri care vor face legătura directă între \nInsulele Baleare, Insulele Canare\n și \nStatele Unite ale Americii\n din istoria companiei.\n\n\nÎmpreună cu zborurile directe zilnice non-stop ale companiei, de la Madrid și Barcelona, la New York-Aeroportul Internațional Newark Liberty, și zborurile sezoniere de la Madrid și Barcelona la Washington Dulles, care vor fi reluate în 2022, United Airlines oferă cele mai multe destinații în Spania decât orice altă companie aeriană din America de Nord.\n\n\nNoile zboruri din Palma de Mallorca și Tenerife fac parte din cea mai mare expansiune transatlantică din istoria United Airlines, anunțată astăzi, 15 octombrie a.c., incluzând 10 rute noi și cinci destinații noi: Amman, în Iordania; Bergen, în Norvegia; Azore, în Portugalia; Mallorca (Insulele Baleare) și Tenerife (Insulele Canare) în Regatul Spaniei.\n\n\nToate noile rute, care vor începe din primăvara anului 2022, nu sunt deservite de nicio altă companie aeriană din America de Nord.\n\n\nÎn plus, anul viitor, United Airlines va adăuga noi zboruri către cinci destinații europene populare: Berlin, Dublin, Milano, München și Roma, și va lansa șapte rute care au fost întrerupte din cauza pandemiei de la Bangalore, Frankfurt, Aeroportul Internațional Tokyo (Aeroportul de Haneda), Nisa și Zurich. Zborurile sunt supuse aprobării guvernului.\n\n\n„Ne așteptăm ca deplasările internaționale să se redreseze complet și ne angajăm să continuăm să ne folosim de rețeaua noastră globală de lider în moduri noi și captivante”,\n a declarat \nPatrick Quayle\n, vicepreședinte senior al rețelelor și alianțelor internaționale.\n\n\n„Suntem foarte încântați să anunțăm această extindere semnificativă a rețelei noastre de rute din Spania către SUA și primele noastre servicii din Palma de Mallorca și Tenerife”,\n a declarat \nMarcel Fuchs\n, Director General United Airlines pentru Vânzări Internaționale.\n\n\nFoto: comunidadrse.com.ar",
        "author": null,
        "date": "2021-10-15T16:04:30+02:00",
        "category": "Spania",
        "url": "https://occidentul-romanesc.com/united-airlines-lanseaza-zboruri-directe-catre-new-york-din-mallorca-si-tenerife-spania/",
        "region": "Spania"
    },
    {
        "title": "Uniunea Europeană acordă 200 de milioane de euro Mauritanei pentru a gestiona criza migranților către Insulele Canare",
        "content": "În contextul intensificării migrației din Mauritania către Insulele Canare în ultimele trei luni, autoritățile spaniole au exercitat presiuni asupra Uniunii Europene pentru a aloca mai multe fonduri acestui stat african, aflat într-o criză de refugiați din cauza destabilizării în Mali. Mauritania devine astfel cheia în ruta către Insulele Canare, cu 83% dintre migranți plecați în ianuarie provenind de pe coastele sale, precizează, El País.\n\n\nAutoritățile spaniole, confruntate cu creșterea semnificativă a sosirilor din Mauritania, consideră esențială alocarea priorităților financiare pentru această țară sau situația se va înrăutăți, conform surselor guvernamentale. Într-un demers menit să abordeze această problemă, președintele Pedro Sánchez și președinta Comisiei Europene, Ursula von der Leyen, vor vizita Nouakchott într-o călătorie ce promite să deschidă noi oportunități de investiții în infrastructură, securitate și lupta împotriva terorismului, cu accent pe gestionarea imigrației neregulate.\n\n\nBruxelles pregătește un ajutor financiar semnificativ pentru Nouakchott, cu o sumă estimată la aproximativ 200 de milioane de euro, menit să sprijine controlul plecărilor caiacurilor și gestionarea sute de mii de migranți și refugiați care trăiesc în Mauritania.\n\n\nÎn ultimele luni, majoritatea migranților ajunși în Insulele Canare proveneau din Senegal, însă controlul migrației și venirea iernii au redus semnificativ aceste plecări. În schimb, Mauritania a devenit principala sursă de migranți către arhipelag. Garda de Coastă mauritană, sprijinită de agenți spanioli cu mijloace proprii, a contribuit semnificativ la reducerea sosirilor în primele 10 luni ale anului 2023, evitând cel puțin 7.000 de migranți să ajungă pe insule.\n\n\n\n\nÎntâlnirile la nivel înalt dintre oficialii spanioli, mauritani și europeni au avut loc în Bruxelles pe 11 decembrie, unde Mauritania și-a expus nevoile, solicitând în special echipamente și tehnologie pentru controlul frontierelor, precum și facilități pentru obținerea vizelor de către cetățenii săi. Presiunea pentru alocarea de fonduri către Mauritania a fost susținută și de faptul că această țară percepe Spania ca pe țara UE cu care are cea mai bun înțelegere.\n\n\nAceastă inițiativă face parte din strategia mai amplă a Uniunii Europene de a investi în țările de origine și de tranzit pentru a gestiona fluxurile migratorii și a evita situații de criză. Dacă aceste fonduri de aproximativ 200 de milioane de euro vor fi aprobate, ele vor reprezenta un salt semnificativ în cooperarea UE-Mauritania și vor contribui la soluționarea crizei actuale de refugiați din această țară.\n\n\nSursă informații și foto: El País",
        "author": null,
        "date": "2024-02-05T10:41:23+02:00",
        "category": "Spania",
        "url": "https://occidentul-romanesc.com/uniunea-europeana-acorda-200-de-milioane-de-euro-mauritanei-pentru-a-gestiona-criza-migrantilor-catre-insulele-canare/",
        "region": "Spania"
    },
    {
        "title": "Utilizarea măștii în aer liber devine obligatorie în tot Regatul Spaniei",
        "content": "Conform unui nou act normativ care a intrat în vigoare zilele acestea, masca devine, începând de miercuri, 31 martie, obligatorie în aer liber pe tot cuprinsul Spaniei, pentru persoanele cu vârsta peste 6 ani, chiar şi atunci când distanța de siguranță de 1,5 m recomandată de autorităţile spaniole ca măsură de prevenire a răspândirii Covid-19 poate fi respectată, scrie ABC. Fac excepţie doar sportivii şi persoanele care suferă de anumite afecţiuni respiratorii.\n\n\nAmenzile pentru faptul că nu se utilizează masca, pot ajunge la sume cuprinse între 601 şi 30.000 de euro dacă această faptă este considerată o infracțiune gravă.\n\n\nA consemnat: Mircea Fluieraș\n\n\nFoto: RTVE",
        "author": null,
        "date": "2021-04-02T19:31:46+02:00",
        "category": "Spania",
        "url": "https://occidentul-romanesc.com/utilizarea-mastii-in-aer-liber-devine-obligatorie/",
        "region": "Spania"
    },
    {
        "title": "Val de migrație în Insulele Baleare: Peste 500 de migranți au ajuns pe coastele insulelor în luna august",
        "content": "Insulele Baleare se confruntă cu o intensificare a fluxului migrator, înregistrând deja peste 500 de migranți ajunși pe coastele lor de la începutul lunii august. Ruta migrațională care pornește din Algeria către insule a cunoscut o creștere semnificativă începând cu anul 2020, adăugând presiuni suplimentare la criza migratorie deja accentuată din arhipelagul Canare și enclavele Ceuta și Melilla.\n\n\nÎn ultimele două zile, înainte de începerea furtunilor puternice care afectează zona, aproximativ 200 de migranți au reușit să ajungă în Formentera și Mallorca. Potrivit informațiilor oferite de către reprezentanții guvernului, 118 migranți au ajuns marți dimineață în opt ambarcațiuni, iar alte 80 de persoane au fost interceptate miercuri, aflate la bordul a șase bărci improvizate (pateras). Majoritatea migranților provin din regiunea Maghreb, în special din Algeria, beneficiind de condițiile meteorologice favorabile din ultimele zile.\n\n\nPână în prezent, numărul total al migranților care au ajuns în Baleare în luna august depășește 500 de persoane, ceea ce evidențiază un nou val de presiune în această regiune. Printre cele șase ambarcațiuni care au sosit miercuri, patru au atins coasta Formentera, iar două au fost interceptate în apropierea insulei Cabrera, o mică insulă nelocuită și parc natural aflată în apropierea apelor algeriene.\n\n\nReprezentanți ai guvernului au declarat că majoritatea migranților sunt tineri de sex masculin, de naționalitate algeriană, care folosesc Balearele drept punct de tranzit spre Peninsula Iberică și, ulterior, spre alte țări europene, precum Franța și Belgia. Până acum, toți migranții au fost găsiți în stare bună de sănătate, reușind să evite furtuna care a lovit zona miercuri la prânz.\n\n\nCreșterea fluxului migrator în Baleare în august 2024, este susținută de obiceiul ca marea să fie mai calmă în această perioadă. Pe lângă cei aproximativ 200 de migranți care au ajuns în mai puțin de 48 de ore, alte 350 de persoane au fost înregistrate în primele patru zile ale lunii. Deși acest val recent este alarmant, autoritățile reamintesc că există precedente pentru astfel de afluxuri masive, precum în luna iulie, când 350 de migranți au sosit în doar 72 de ore, sau în luna martie, cu 203 persoane într-un interval similar.\n\n\nA consemnat: Mircea Fluieraș – Occidentul Românesc\n\n\nSursă informații și foto: El País",
        "author": null,
        "date": "2024-08-20T11:41:32+02:00",
        "category": "Spania",
        "url": "https://occidentul-romanesc.com/val-de-migratie-in-insulele-baleare-peste-500-de-migranti-au-ajuns-pe-coastele-insulelor-in-luna-august/",
        "region": "Spania"
    },
    {
        "title": "„Vara ne aparține. Toate corpurile sunt trupuri de expus la plajă”",
        "content": "Ministerul Egalității din Spania, împreună cu Institutul Femeii, a lansat o campanie prin care promovează frumusețea naturală, sub toate formele sale, iar imaginea aleasă pentru ilustrarea campaniei este una pe măsură. Autoritățile doresc să revendice o vară fără stereotipuri pe plajele spaniole și să evite \n„violența estetică”\n. Această inițiativă își propune să meargă împotriva acestui tip de violență, care de multe ori trece neobservată dar ajunge să afecteze stima de sine, scrie 20minutos.es.\n\n\nDirectorul Institutului Femeii, \nAntonia Morillas\n, a denunţat că există multiple discriminări corporale care sunt „traversate de stereotipuri de gen”. „Așteptările corporale sunt proiectate asupra femeilor care nu doar ne influențează stima de sine, ci și neagă drepturi și condiționează modul de a fi și de a ne bucura de spațiul public”, a deplâns ea.\n\n\nPrin această acțiune Ministerul Egalității dorește să transmită mesajul că toate corpurile sunt valabile, că este esențial să recunoaștem diversitatea corporală existentă și să o revendicăm, „liber de stereotipuri și violență”, a subliniat Morillas.\n\n\nAfișul inițiativei arată o imagine cu cinci femei de rase și dimensiuni diferite, cu corpuri nenormative, relaxându-se pe plajă.\n\n\nCampania, condusă de Institutul Femeii, face apel la plaje „fără stereotipuri” unde să te bucuri de vară „cum, unde și cu cine vrei”. Inițiativa nu numai că a generat mii de reacții pe rețelele de socializare, ci a atras și atenția mai multor media internaționale, precum The Guardian sau BBC, care și-au făcut ecou în edițiile digitale.\n\n\nFoto: Ministerio de Igualdad",
        "author": null,
        "date": "2022-08-19T20:34:10+02:00",
        "category": "Spania",
        "url": "https://occidentul-romanesc.com/vara-ne-apartine/",
        "region": "Spania"
    },
    {
        "title": "Videoconferință cu reprezentanții români din Comunitatea Valenciană pe tema organizării alegerilor parlamentare din 5-6 decembrie 2020",
        "content": "La data de 17 septembrie 2020, șeful oficiului consular de la Castellón de la Plana, \nDragoș Viorel Țigău\n a organizat o videoconferință cu reprezentanții români din Comunitatea Valenciană pe tema alegerilor parlamentare din \n5-6 decembrie 2020\n.\n\n\nÎn cadrul videoconferinței au fost comunicate ultimele modificări aduse cadrului legislativ privind alegerile și măsurile speciale impuse de contextul epidemiologic, în vederea asigurării unui scrutin electoral în cele mai bune condiții.\n\n\nDe asemenea, au fost abordate chestiuni organizatorice legate de asigurarea condițiilor sanitare impuse de autoritățile din țara-gazdă, precum și măsurile de protecție care vor trebui luate la sediul secțiilor de votare în funcție de specificul fiecărui sediu.\n\n\nAvând în vedere contextul pandemic la acest moment, obiectivul de etapă este intensificarea informării alegătorilor din străinătate cu privire la votul prin corespondență și încurajarea acestora să apeleze la această metodă de vot, care este cea mai sigură din punct de vedere epidemiologic.\n\n\nDin punct de vedere administrativ și financiar, se dorește ca și acest exercițiu electoral să se desfășoare în aceleași condiții ca cel din noiembrie 2019. Inclusiv în ceea ce privește amplasarea secțiilor de votare, acestea, cel mai probabil, vor rămâne în aceleași localități stabilite pentru scrutinul anterior.",
        "author": null,
        "date": "2020-09-18T11:16:14+02:00",
        "category": "Spania",
        "url": "https://occidentul-romanesc.com/videoconferinta-cu-reprezentantii-romani-din-comunitatea-valenciana-pe-tema-organizarii-alegerilor-parlamentare-din-5-6-decembrie-2020/",
        "region": "Spania"
    },
    {
        "title": "Videoconferință cu secretarul de stat al DRP și reprezentanții mediului asociativ, cultelor și grupurilor civice din Spania",
        "content": "Ambasada României în Regatul Spaniei a organizat, duminică, 14 martie, o videoconferință cu reprezentanții mediului asociativ, cultelor și grupurilor civice din Spania, la care a participat Oana Ursache, secretar de stat în cadrul Departamentului pentru Românii de Pretutindeni, și șefii oficiilor consulare de pe întreg teritoriul Spaniei. Evenimentul a fost moderat de către Gabriela Dancău, ambasadorul României la Madrid.\n\n\nÎn cadrul discuțiilor au fost explorate căi de eficientizare a modului în care asociațiile și autoritățile vin în sprijinul cetățenilor români, în special în contextul provocărilor generate de restricțiile impuse de pandemie, adaptarea activității asociațiilor la mediul online sau simplificarea procedurilor de accesare a proiectelor finanțate prin programele derulate de Departamentul pentru Românii de Pretutindeni, se precizează într-un comunicat.\n\n\nOficialul român a prezentat noua viziune cu care dorește să abordeze cooperarea și comunicarea Departamentului pentru Românii de Pretutindeni cu mediul asociativ din Spania, cu accent pe creșterea coeziunii între diversele organizații reprezentative pentru români, încurajarea realizării de proiecte integrate și a accesării în comun a fondurilor puse la dispoziție de instituție.\n\n\nSe are în vedere, de asemenea, creșterea nivelului de digitalizare, în vederea reducerii birocrației în procesul de accesare a fondurilor și realizarea unei cartografieri a comunității românești din Spania, cu scopul creșterii eficienței măsurilor de intervenție ale autorităților române în sprijinul conaționalilor din Spania.",
        "author": null,
        "date": "2021-03-15T15:58:22+02:00",
        "category": "Spania",
        "url": "https://occidentul-romanesc.com/videoconferinta-cu-secretarul-de-stat-al-drp-si-reprezentantii-mediului-asociativ-cultelor-si-grupurilor-civice-din-spania/",
        "region": "Spania"
    },
    {
        "title": "Viitorul României depinde și de parteneri strategici, iar Spania este unul dintre aceștia",
        "content": "Ministrul Cercetării, Inovării și Digitalizării, \nSebastian Burduja\n a efectuat o vizită de lucru la Madrid, luni, \n8 mai\n a.c., întâlnindu-se cu \nVicepreședintele Guvernului Spaniei\n și Ministrul Economiei și Transformării Digitale, \nNadia Calviño\n, însoțită de Secretarii de Stat ai Ministerului, precum și de Președinta Consiliului Superior de Cercetări Științifice, \nEloísa del Pino\n.\n\n\nÎntâlnirea cu Vicepreședintele Nadia Calviño a avut o semnificație specială politică, dat fiind preluarea de către Spania a Președinției Consiliului UE în semestrul doi al anului. Ordinea de zi a discuțiilor a inclus: importanța reglementării utilizării tehnologiilor emergente, dezvoltarea competențelor digitale, exemple de succes în utilizarea fondurilor europene pentru digitalizare, relațiile UE-America Latină, poziționarea UE în actualul scenariu geopolitic și provocările securității comunicațiilor digitale din ce în ce mai prezente în schimburile economice și piețele financiare.\n\n\nVizita la Consiliul Superior de Cercetări Științifice a inclus, de asemenea, o vizită la Institutul de Chimie Fizică Blas Cabrera și la Laboratorul de Rezonanță Magnetică Nucleară Manuel Rico.\n\n\nAmbasadorul României în Regatul Spaniei, \nGeorge Bologan\n, a subliniat importanța cooperării la nivel european. Unitatea și solidaritatea demonstrată de România și Spania au confirmat din nou valoarea acțiunii comune, cu multiple beneficii pentru cetățenii europeni.\n\n\nSursa: Ambasada României în Regatul Spaniei",
        "author": null,
        "date": "2023-05-09T08:33:20+02:00",
        "category": "Politică",
        "url": "https://occidentul-romanesc.com/viitorul-romaniei-depinde-si-de-parteneri-strategici-iar-spania-este-unul-dintre-acestia/",
        "region": "Spania"
    },
    {
        "title": "Virgil Daniel Popescu, ministru al Energiei, participă la Conferința SPIREC 2023 de la Madrid",
        "content": "Guvernul Spaniei\n a organizat, pentru perioada \n20-23 februarie 2023\n, \nConferința SPIREC 2023\n, eveniment la care participă campionii tehnologici în domeniul \nenergiei regenerabile\n, alături de actorii principali ai societății civile și înalți reprezentanți guvernamentali. Dincolo de dezbaterea politică, gestionarea energiei și accesul la diferitele forme ale sale trebuie să țină cont de formele multiple în care o accesăm, de la încălzirea locuinței proprii până la aspirația firească a unui transport cât mai curat și respectuos cu mediul înconjurător. În acest context, în perioada 20-23 februarie 2023, Madridul devine capitala mondială a energiei regenerabile.\n\n\nRomânia a fost unul dintre statele prezente în prima zi a evenimentului, prin participarea ministrului energiei, \nVirgil Daniel Popescu\n, ca intervenient principal în cadrul dialogului ministerial la nivel înalt pe marginea securității energetice. Interesul pentru o piață energetică echilibrată, pentru o tranziție energetică ecologică și echitabilă, creșterea interconectivității, promovarea noilor tehnologii și preocuparea pentru reducerea costului energiei în perioade de criză s-au aflat în centrul discursului demnitarului român, se precizează într-un comunicat.\n\n\nDialogul cu Președintele Guvernului spaniol, \nPedro Sánchez\n, Vicepreședinta și Ministra Tehnologiei, \nTeresa Ribera\n, precum și Comisarul pentru Energie al Uniunii Europene, \nKadri Simson\n, sau omologul olandez, \nRob Jetten\n, au reconfirmat importanța României în definirea unei piețe energetice europene care protejează interesele cetățenilor, respectă țintele de reducere a emisiilor de carbon și este capabilă să prevină sau să limiteze impactul crizelor în materie energetică.\n\n\nAgenda ministrul român a mai inclus vizite la centre de excelență tehnologică în domeniul energiei electrice din Spania, precum cel aparținând companiei Red Electrica, dar și întâlniri cu actori internaționali majori prezenți pe piața românească.\n\n\nComunicat și imagini: Ambasada României în Regatul Spaniei",
        "author": null,
        "date": "2023-02-21T11:19:16+02:00",
        "category": "Spania",
        "url": "https://occidentul-romanesc.com/virgil-daniel-popescu-participa-la-conferinta-spirec-2023/",
        "region": "Spania"
    },
    {
        "title": "Vizita de lucru în Spania a secretarului de stat al DRP",
        "content": "În perioada \n7 – 9 octombrie 2022\n, secretarul de stat, \nGheorghe Florin Cârciu\n, împreună cu o delegație a \nDepartamentului pentru Românii de Pretutindeni\n (DRP), a efectuat o vizită de lucru în \nRegatul Spaniei\n.\n\n\nÎn prima zi de lucru, secretarul de stat a vizitat parohia \nSf. Apostol Iacob din Aranjuez\n și a avut o întrevedere cu primarul orașului, \nMaria José Martinez De la Fuente\n.\n\n\nPrincipalele teme de discuție au vizat programe de finanțare nerambursabilă derulate în prezent de către Departamentul pentru Românii de Pretutindeni și contribuția la procesul de integrare a cetățenilor români, oportunități de muncă, de studii și dezvoltarea de proiecte comune în zonă.\n\n\n\n\nOficialul spaniol și-a exprimat susținerea pentru comunitatea românească precum și pentru parohiile ortodoxe care deservesc credincioșii români din Comunitatea Autonomă Madrid.\n\n\nAgenda vizitei de lucru a delegației Departamentului Departamentul pentru Românii de Pretutindeni în Regatul Spaniei, a continuat cu întrevederi cu mediul asociativ românesc la o serie de evenimente din comunitate.\n\n\nUn moment important al vizitei la Madrid a delegației Departamentului pentru Românii de Pretutindeni (DRP), a fost reuniunea cu membrii comunității românești organizată la sediul ambasadei, sâmbătă, \n8 octombrie 2022\n.\n\n\n\n\nLa reuniune au fost prezenți peste 50 de persoane, reprezentanți ai mediului asociativ românesc din \nMadrid\n, \nAsturia\n, \nAragon\n, \nAndaluzia\n, \nCatalonia\n și \nComunitatea Valenciană\n.\n\n\nÎntr-un dialog deschis și antrenant, cei prezenți au primit o serie de sfaturi utile din partea delegației Departamentului pentru Românii de Pretutindeni (DRP), în contextul programelor de finanțare derulate și a dezvoltării segmentului de proiecte destinate românilor din Regatul Spaniei.\n\n\n\n\nSecretarul de stat a lansat propuneri de proiecte și acțiuni de consolidare a mediului asociativ românesc, de creștere a spiritului civic și de identificare a celor mai eficiente inițiative, pentru păstrarea și întărirea identității românești, în primul rând pentru copiii români din Spania.\n\n\n\n\nConform ambasadei, comunitatea românească din Spania, a doua cea mai mare comunitate de români din diaspora, este un model de integrare în societatea țării gazdă și joacă un rol deosebit de important în dezvoltarea relațiilor bilaterale, având o contribuție esențială la dezvoltarea economiei locale.\n\n\nComunicat și foto: Ambasada României la Madrid, Occidentul Românesc.",
        "author": null,
        "date": "2022-10-10T15:19:53+02:00",
        "category": "Spania",
        "url": "https://occidentul-romanesc.com/vizita-de-lucru-in-spania-a-secretarului-de-stat-al-drp/",
        "region": "Spania"
    },
    {
        "title": "Vizita preasfinției Sale, Cristian Crișan în Alicante",
        "content": "Biserica Unită cu Roma\n, \nGreco-Catolică\n din \nAlicante\n, a avut parte de prezența vizitatorului apostolic, \nCristian Crișan\n, Episcop auxiliar de Blaj. Astfel că, s-a mobilizat comunitatea noastră, împreună cu comunitatea spaniolilor din cartierul central\n Santa Cruz\n și \nCasco Antiguo\n, pentru a organiza o adevărată \n„fiesta”.\n\n\n\n\nÎn duminica zilei de \n4 decembrie 2022\n, Preasfinția Sa \nCristian Crișan\n, împreună cu episcopul de Orihuela-Alicante, \nJose Ignacio Munilla Aguirre\n, părintele \nSorin Catrinescu\n din Granada și părintele \nRadu Bokor\n au celebrat sfânta Liturghie, bilingvă, a Sfântului Ioan Gură de Aur, la care au participat persoane erudite, atât din sânul României, cât și din Alicante, Spania, cum ar fi: stimata doamnă consul \nIrina Marin\n de la \nConsulatul României din Castellón de la Plana\n, doamna \nCătălina Iliescu\n, vice-rector al \nUniversității din Alicante\n și președinta \nAsociației ARIPI\n, președintele \nAsociației Zestrea României\n, domnul \nNicolae Boniș\n, apoi domnii consilieri ai primăriei \nManuel Villar\n și \nMario Ortola\n, președinții asociațiilor, frățiilor și cofradiilor următoare: Cofradia San Roque, Fiestas Tradicionales San Roque, Hermandad de la Santa Cruz, Fiestas Tradicionales Cruzes de Mayo, Patronado del barrio de la Santa Cruz, Hermandad de los Agustinos, Fogueras Puente Villa Vieja, au fost prezente cele două regine ale Cartierului Casco Antiguo, împreună cu damele de onoare din același cartier.\n\n\n\n\nRomânii și spaniolii împreună, au fost prezenți la un eveniment bicultural, îmbrăcați cu straie populare viu colorate, oferind lumină și culoare atât Bisericii, cât și străzilor atât de frumoase ale emblematicului cartier \nSanta Cruz\n și \nCasco Antiguo\n.\n\n\nDupă terminarea sfintei Liturghii, la care a predicat episcopul \nJose Ignacio\n, și unde a mulțumit Preasfinția Sa \nCristian Crișan\n, comunității și păstorului ei, pentru organizarea acestui eveniment; a luat cuvâtul doamna consul \nIrina Marin\n, exprimându-și bucuria faptului că a fost în mijlocul românilor la o frumoasă slujbă, amintind faptul că, este aici în Spania pentru români, astfel că stă la dispoziția românilor cu tot dragul; apoi a luat cuvântul domnul consilier al primăriei \nManuel Villar\n, care și-a manifestat emoțiile care l-au cuprins la sfânta Liturghie, deoarece zicea dânsul, că niciodată nu mai participase la o celebrare în ritul bizantin, iar în final părintele \nRadu Bokor\n a mulțumit tuturor celor care au fost prezenți, și mai ales celor care au ajutat la organizarea acestui eveniment.\n\n\n\n\nAm ieșit apoi în fața Bisericii, unde grupul \nCresol\n ne-a încântat cu un dans tradițional alicantin, după care am purces pe străzile pitorești ale cartierului până în \nPlaza del Puente\n, unde a fost organizat un festin culinar bicultural, loc în care, grupul de dans din cadrul asociației \nZestrea României\n au alternat dansurile cu grupul Cresol, astfel observându-se frumusețea culturală a celor două comunități.\n\n\n\n\nIar frumusețea vestimentațiilor populare, au colorat atmosfera oferită de norii cei gri, care au încercat să ne sperie cu câțiva stropi, însă nu au isprăvit, deoarece soarele și-a făcut loc printre ei, luminând culorile minunate a celor două tradiții, pe care le unesc, o limbă latină, din nefericire, de mult apusă.\n\n\n\n\nÎn final doresc să scot în evidență două aspecte: faptul că, creștinul care a participat la biserică, a ieșit profund impresionat de o liturghie care a pătruns în inima lui, iar cel de a-l doilea aspect, este faptul că, au rămas la fel de impresionați atât de dansurile, cât și de preparatele culinare, pe care le-au experimentat. Cu alte cuvinte, a fost un mare succes evenimentul, deoarece mulți și-au manifestat dorința de a reveni la următorul.\n\n\n\n\nIată cum din nou Dumnezeu ne arată că lucrează cu oameni, pentru oameni și în oameni, indiferent de cultura, tradiția și proveniența lor.\n\n\nComunicat și foto: Biserica Unită cu Roma, Greco-Catolică din Alicante, Spania",
        "author": null,
        "date": "2022-12-06T01:33:13+02:00",
        "category": "Articole",
        "url": "https://occidentul-romanesc.com/vizita-preasfintiei-sale-cristian-crisan-in-alicante/",
        "region": "Spania"
    },
    {
        "title": "Ziua Copilăriei în Praga (Republica Cehă), Móstoles, Alcalá de Henares și San Sebastián de los Reyes (Regatul Spaniei)",
        "content": "La debutul lui 2022, în biroul \nAsociației Românilor din Móstoles\n se puneau bazele unui eveniment șablon în jurul copilăriei, care să poată fi replicat și adaptat acolo unde trăiesc românii. La scurt timp s-au unit inițiativei \nBiblioteca Prichindeilor\n din Praga, \nAsociația \nRază de Soare\n din Alcala de Henares, și \nAsociația \nBucurie \ndin San Sebastian de los Reyes, se precizează într-un comunicat.\n\n\n„Totul a început dintr-o documentare inițială, dându-mi seama cu câțiva ani în urmă că Ziua Internațională a Copilului nu este peste tot de 1 iunie. Spania sărbătorește Ziua Copilului pe 15 aprilie. O altă dată, vehiculată ca fiind mondială, este 20 noiembrie. Am mers pe firul roșu al cercetării și am înțeles că sărbătorirea copilăriei nu a fost dintotdeauna așa cum am trăit-o oricare dintre noi – nu -, a început acum nici o sută de ani, printr-o conferință la Geneva unde oamenii vremii au căutat resursele necesare de a da celor mici dreptul la o copilărie care să nu fie echivalentă cu exploatarea prin muncă, ci cu educația și contextul de a o putea primi. Și atunci am avut un moment de AHA! în care am înțeles că misiunea acestei date, undeva de-a lungul unui veac, s-a prăfuit, s-a șters. Nu știam nimic despre asta. Am fost de fapt generații peste generații de oameni care am cunoscut privilegii pe care străbunicii noștri nu le-au avut”, \nmărturisește \nOana Darie\n, coordonatorul proiectului.\n\n\nEvenimentul, în interpretarea lui din Móstoles, a reunit povești din România – prin intermediul recent înființatei \nBiblioteci a Prichindeilor din Comunidad de Madrid\n, din Polonia – prin participarea Asociației Polonezilor din Móstoles, și Ucraina – prin prezența Asociației «Pentru Viitorul Ucrainei».\n\n\n„\nLa Móstoles, subtitlul neoficial al evenimentului a fost Ziua Copilăriei din centrul și estul Europei și pariul a fost să punem laolaltă varietatea narativă și culturală din aceste spații care sărbătoresc copilăria la \naceastă\n dată și să o prezentăm comunităților care conviețuiesc cu noi. Invitația de a veni să ne cunoască a fost deschisă tuturor copiilor, indiferent care ar fi fost originea lor. Ne-am imaginat un spațiu în care, pentru o zi, chiar în orașul în care locuim și chiar dacă nu suntem de-ai locului în sensul cel mai restrâns al sintagmei, putem – noi și copiii noștri -, juca rolul gazdei; putem chiar noi prin noi înșine, să fim ambasadori ai culturii noastre”, \n completează \nDorina \nȘișu\n, vicepreședinta asociației din Móstoles.\n\n\nȘablonul evenimentului a avut ca tematică animația și a inclus proiecția filmului \nCălătoria Fantastică a Maronei\n (2019), în versiunea sa cu vocile actorilor români, \nOlimpia Melinte\n, \nMarius Manole\n, \nAlexandru Potocean\n, \nMedeea Marinescu\n, \nMaya Burneci\n, \nMăriuca Enache\n, \nPetru Lupu\n, \nVirginia Rogin\n, \nMădălina Craiu\n, \nAnghel Damian\n, \nAlexandru Bogdan\n, \nIrina Antonie\n și \nIlona Brezoianu\n. Filmul regizoarei \nAnca Damian\n este o coproducție franco-belgiană românească și este un basm modern despre iubire necondiționată și sacrificiu, care ne întreabă de cât avem nevoie de fapt ca să fim fericiți?\n\n\n„Am dorit ca aceste evenimente să aibă personalitate proprie, să reflecte realitatea comunităților de români aflate în jurul asociațiilor organizatoare. Exact asta s-a întâmplat: la Praga participanții s-au strâns în jurul fenomenului «Biblioteca Prichindeilor», care activează deja de doi ani acolo; la Alcalá de Henares, Ziua Copilăriei a debutat cu un emoționant mesaj al unei copile care ne-a amintit de adevărata vocație a acestei zile, aceea de a ne auzi și asculta copiii – poate părea banal să spun asta, dar tinerele generații născute/crescute aici, vin cu date culturale pe care mulți poate nu suntem chiar pregătiți să le înțelegem sau să le acceptăm, căutând să le impunem mereu forme de a fi, în acord cu ce vrem sau visăm noi, adulții; La San Sebastián de los Reyes evenimentul a marcat sfârșitul cursului școlar pentru cursurile de limbă și civilizație română organizate săptămânal de Asociația Bucurie și a fost o întâlnire emoționantă a comunității de acolo, o comunitate strânsă și bine văzută local.” \nadaugă Oana.\n\n\nÎn afară de film, toți micuții participanți au desenat fotograme extrase din film pe asfalt – cu sau fără ajutorul părinților -, și au înțeles că filmul de animație, oricât de ludic poate părea, e de fapt muncă foarte serioasă. La Móstoles, copiii au putut de asemenea să se bucure de aniMate, un atelier de realizare de scurte desene animate prin tehnica  cut-out, stop motion, unde micuții au spus povestea lui Lapabra, un bătrân căpcăun – dar elf de copil -, care ilustrează prima lui schimbare din viață, și povestea lui Gigantin, un băiețel albastru care emigrează cu familia la Móstoles, în care naratoarea îl ajută să învețe vocalele din limba spaniolă printr-un simpatic cântecel.\n\n\nScurtele filme vor fi disponibile pe YouTube, odată încheiat montajul, cu titlurile \nCuidado con lo que deseas \nși \nGigantin aprende castellano\n. Ele au fost realizate în spaniolă la alegerea participanților, copii de origine română, spaniolă și chineză. Aceste evenimente s-au derulat sub Înaltul Patronaj al Ambasadei României în regatul Spaniei.\n\n\nFoto: \nAsociația Românilor din Móstoles",
        "author": null,
        "date": "2022-06-27T20:00:40+02:00",
        "category": "Cultură",
        "url": "https://occidentul-romanesc.com/ziua-copilariei-in-praga-republica-ceha-mostoles-alcala-de-henares-si-san-sebastian-de-los-reyes-regatul-spaniei/",
        "region": "Spania"
    },
    {
        "title": "Ziua Copilului în Alicante: O sărbătoare a familiei și a iubirii",
        "content": "Pe \n1 iunie 2024\n, \nBiserica Română Unită cu Roma Greco-Catolică Sfântul Nicolae\n din \nAlicante\n a transformat Ziua Copilului într-o experiență magică și plină de bucurie pentru comunitatea românească locală. La CLUBUL HIPICO Maigmo, copiii au avut oportunitatea unică de a călări minunații cai, creând amintiri de neuitat într-un peisaj idilic, similar cu cele din filmele vestului sălbatic.\n\n\nÎncă de la începutul evenimentului, copiii, dar și adulții prezenți, au trăit emoții intense și nerăbdare. Caii, frumoși și bine îngrijiți, așteptau cu entuziasm să își ducă călăreții într-o aventură memorabilă. Drumeția de jumătate de oră a oferit participanților o ocazie rară de a experimenta o conexiune profundă cu natura și cu animalele, într-un ritm mai lent, care amintește de timpurile de odinioară.\n\n\n\n\nLa întoarcerea în club, mirosul îmbietor al grătarului încărcat de bunătăți tradiționale românești a întâmpinat călăreții înfometați. Bucatele delicioase, pregătite cu grijă și dragoste, au fost o adevărată sărbătoare pentru sufletul fiecărui român departe de țara natală. Copiii, cu descendențe românești, au savurat fiecare îmbucătură, simțindu-se conectați cu rădăcinile lor culturale.\n\n\nFiecare copil participant a fost premiat cu medalii de călăreți, un simbol al curajului și al aventurii trăite. Aceste momente de recunoaștere au fost pline de mândrie și emoție, inspirându-i pe micii călăreți să își dorească să revină în club pentru noi aventuri în compania cailor și poneilor.\n\n\nZiua Copilului, așa cum a fost sărbătorită în Alicante, a depășit granițele unei simple festivități dedicate celor mici. A devenit o adevărată Zi a Familiei, un prilej de a manifesta cele mai frumoase virtuți: credința, speranța și iubirea. Părinții și copiii au petrecut timp de calitate împreună, întărindu-și legăturile într-un cadru binecuvântat de Dumnezeu.\n\n\nPr. Radu Bokor\n, organizatorul evenimentului, a subliniat în mesajul său importanța dragostei și a unității în familie. Dragostea, ca atribut divin, ne-a unit și ne-a binecuvântat cu o zi încântătoare. Este acea forță care le-a oferit Mariei și lui Iosif puterea de a-și proteja familia, fiind un exemplu pentru noi toți de dăruire și ocrotire.\n\n\nZiua Copilului din 1 iunie 2024 a fost mai mult decât o simplă sărbătoare; a fost o celebrare a valorilor fundamentale ale vieții de familie. Într-o lume adesea marcată de ritmul alert și de provocările cotidiene, astfel de momente ne amintesc de importanța relațiilor umane și a conexiunii cu natura și cu tradițiile noastre. Alicante a fost martorul unei zile binecuvântate, în care iubirea și bucuria au fost la ele acasă, oferindu-ne tuturor un model de comunitate unită și fericită.\n\n\nA consemnat: Occidentul Românesc\n\n\nInformații și foto: Biserica Română Unită cu Roma Greco-Catolică Sfântul Nicolae din Alicante",
        "author": null,
        "date": "2024-06-02T01:53:52+02:00",
        "category": "Articole",
        "url": "https://occidentul-romanesc.com/ziua-copilului-in-alicante-o-sarbatoare-a-familiei-si-a-iubirii/",
        "region": "Spania"
    },
    {
        "title": "Ziua Culturii Naționale celebrată la Madrid",
        "content": "În contextul celebrării Zilei Culturii Naționale, la Ateneul din Madrid s-a desfășurat un eveniment organizat de către Institutul Cultural Român de la Madrid și Ambasada României în Regatul Spaniei, cu sprijinul Ateneului din capitala spaniolă, al Lectoratului de Limbă și Cultură Română ILR – Universitatea Complutense și „Timișoara 2023”.\n\n\nÎn deschiderea evenimentului, un reprezentant al ambasadei a transmis un mesaj din partea domnului ambasador George Bologan, care a prezentat un scurt istoric al relațiilor la nivel cultural dintre cele două țări, referindu-se la personalități din domeniul universitar și academic care au avut o contribuție decisivă în sporirea legăturilor la acest nivel.\n\n\n\n\nMesajul Ambasadorului României s-a încheiat cu un îndemn la unitate: \n„Într-o lume dominată de conflicte, singura atitudine corectă este aceea de a rămâne uniți și de a continua să cooperăm în cadrul proiectului european. În același timp, este important să ne păstrăm identitatea ca popor și de aceea evenimentele culturale de acest gen sunt foarte importante.”\n\n\nOvidiu Megan, Președintele Programului Timișoara Capitală Europeană a Culturii -2023, invitat la eveniment, a prezentat principalele linii ale programului Timișoara 2023, după care a fost evocată personalitatea artistică a poetului național Mihai Eminescu la 173 de ani de la nașterea sa.\n\n\nComunicat și imagini: Ambasada României în Regatul Spaniei",
        "author": null,
        "date": "2023-01-19T11:06:21+02:00",
        "category": "Cultură",
        "url": "https://occidentul-romanesc.com/ziua-culturii-nationale-la-madrid-2/",
        "region": "Spania"
    },
    {
        "title": "Ziua Culturii Naționale sărbătorită în provincia Huelva, Andaluzia",
        "content": "Pentru a marca Ziua Culturii Naționale, \nConsulatul General al României la Sevilla\n în colaborare cu \nPrimăria Moguer\n din provincia Huelva, Andaluzia au organizat sâmbătă, \n14 ianuarie 2023\n, un eveniment pentru a marca \nZiua Culturii Naționale\n, acțiune importantă pe agenda de diplomație publică a oficiului consular, în cadrul căreia a fost prezentată expoziţia fotografică \n„Satul românesc – oameni şi meşteşuguri”\n \na fotografului român \nSorin Onişor\n, precum şi o serie de costume tradiţionale româneşti autentice.\n\n\n\n\nManifestarea culturală a fost găzduită de către muzeul Casa natală \nJuan Ramón Jiménez\n, fost poet și eseist spaniol, laureat al Premiului Nobel pentru Literatură în anul 1956.\n\n\n\n\nConsulatul General al României la Sevilla mulțumește și pe această cale Primăriei din Moguer și doamnelor \nFlora Fundulea\n și \nRaluca Enii\n (ILR) pentru sprijinul şi implicarea în realizarea acestui proiect.\n\n\nComunicat și imagini: CG al României la Sevilla",
        "author": null,
        "date": "2023-01-16T15:58:20+02:00",
        "category": "Articole",
        "url": "https://occidentul-romanesc.com/ziua-culturii-nationale-sarbatorita-in-provincia-huelva-andaluzia/",
        "region": "Spania"
    },
    {
        "title": "„Ziua diversității culturale – Folclor și gastronomie (I)”, eveniment organizat de Asociația Salva din Madrid",
        "content": "Sâmbătă, 29 octombrie 2022, începând cu orele 16:00, \nAsociația Hispano-Rumano Salva\n a fost gazda unui eveniment multicultural intitulat \n„Ziua diversității culturale – Folclor și gastronomie (I)”\n, care s-a desfășurat la sediul organizației din Calle De Los Andaluces 20, Madrid.\n\n\nCuvântul „multicultural” a fost la el acasă, luând o amploare uriașă și trecând peste barierele legate de naționalitate sau etnie, iar limbajul de comunicare între cei prezenți români, moldoveni, bulgari, polonezi, columbieni, spanioli și alte naționalități a fost cântecul, dansul și gastronomia.\n\n\n\n\nAu răspuns invitației și reprezentanți ai diferitelor instituții publice din \nComunidad de Madrid\n, care au urcat pe scenă alături de Ica Tomi, președinta asociației și prezentatoarele evenimentului: Mărioara Sigheartau (în limba română) și Elena Botarla (în limba spaniolă), precizând importanța acestor evenimente prin care se unesc diferite culturi și contribuie la o mai bună conviețuire în comunitățile de emigranți.\n\n\n\n\nDintre oficialitățile spaniole și române au răspuns invitației: Francisco de Borja Fanjul Fernandez Pita (\nConcejal de Grupo Municipal del Partido Popular\n), Natalia Cera Brea (\nConcejala del Grupo Municipal \nSocialista de Madrid), Laviniu Enii (Ministru consilier al Ambasadei României în Spania), Ionuț Urs (Consul, Consulatul General al României la Madrid) și Cristina Florea (Ambasada României, Biroul Atașaților pentru probleme de muncă și sociale).\n\n\nEvenimentul cultural s-a desfășurat pe parcursul a cinci ore, pe diverse etape de prezentare, astfel că, etapa gastronomică de pregătire a platourilor tradiționale din cinci țări precum, Polonia – reprezentată de către Asociacion Hispano-Polaca „Krakus”, Bulgaria – reprezentată de către Asociacion „Balcan”, Columbia – reprezentată de către Asociacion „Cuidadores de personas” și România/Moldova – reprezentată de către gazda evenimentului, Asociația Hispano-Rumano Salva, a fost realizată de către o echipă formată din angajați și voluntari ai asociației Salva. Aceștia au pregătit împreună trei oale mari cu sarmale tradiționale, cozonaci și brânzoici. Toate aceste pregătiri gastronomice au început cu câteva zile înainte de eveniment.\n\n\n\n\nO altă etapă importantă a evenimentului a fost muzica folclorică românească interpretată de către Mărioara Sigheartau și Teodora Simionca sosite din România cu ocazia evenimentului, precum și de către Macedon Botârlă, Tudorică Brumă și Lucian Sângeorzan, rezidenți în Spania, cunoscuți interpreți de muzică tradițională în comunitatea românească din Regatul Spaniei, interpreți care au mai participat la alte evenimente organizate de către Asociația Salva.\n\n\n\n\nDe asemenea, publicul prezent a asistat la un interesant și plăcut moment muzical interpretat de către reprezentanții Columbiei și Poloniei, precum și la momente culturale de dansuri tradiționale din Bulgaria, Polonia și România.\n\n\n\n\nAnsamblul de copii „Mugurașii Salvei” și ansamblul „Plaiuri Românești” au reprezentat cu mândrie țara noastră în cadrul acestei etape a desfășurării evenimentului.\n\n\n\n\nAu fost admirate costume populare din diferite zone ale celor cinci țări implicate în acest organizarea asestui eveniment cultural, precum Bulgaria, Polonia, Columbia, România și Moldova.\n\n\n\n\nLa „Ziua diversității culturale – Folclor și gastronomie (I)” au participat aproximativ 200 de persoane de diferite naționalități, vârste și etnii.\n\n\nComunicat și foto: Asociația Hispano-Rumano Salva din Madrid",
        "author": null,
        "date": "2022-10-30T20:48:56+02:00",
        "category": "Cultură",
        "url": "https://occidentul-romanesc.com/ziua-diversitatii-culturale-folclor-si-gastronomie-i-eveniment-organizat-de-asociatia-salva-din-madrid/",
        "region": "Spania"
    },
    {
        "title": "Ziua Europei celebrată în Torrejón de Ardoz",
        "content": "Pentru a celebra împreună, în avans, sărbătoarea anuală a păcii și unității în Europa, Ambasada României în Regatul Spaniei vă invită\n sâmbătă, 7 mai\n a.c.,  la evenimentul organizat de Comunitatea Madrid și Primăria Torrejón de Ardoz, care va avea loc în parcul Europa din localitate. Intrarea este gratuită!\n\n\nAmbasada României la Madrid va participa alături de celelalte misiuni diplomatice ale statelor membre UE acreditate în Spania cu un stand național.\n\n\nAmbasada mulțumește și pe această cale conaționalilor noștri din Torrejón de Ardoz și Asociației Pro Vita Lex, care își oferă sprijinul pentru organizarea corespunzătoare a standului României.\n\n\nDe asemenea, ambasada mulțumește Asociației Hispano-Rumana Salva, care va organiza în cadrul evenimentului două momente artistice cu dansuri tradiționale susținute de copiii din comunitatea românească.",
        "author": null,
        "date": "2022-05-06T09:56:32+02:00",
        "category": "Informații",
        "url": "https://occidentul-romanesc.com/ziua-europei-celebrata-in-torrejon-de-ardoz/",
        "region": "Spania"
    },
    {
        "title": "Ziua Internațională a Francofoniei marcată la Sevilla",
        "content": "În fiecare an, la 20 martie, 88 de țări și guverne de pe cinci continente având statutul de membri sau observatori ai Organizației Internaționale a Francofoniei, sărbătoresc \nZiua Internațională a Francofoniei\n. Această dată marchează aniversarea semnării, în 1970, la Niamey (Niger) a tratatului referitor la crearea Agenției de Cooperare Culturală și Tehnică (ACCT), devenită ulterior Organizația Internațională a Francofoniei (OIF).\n\n\nRomânia aniversează 30 de ani de când este membru cu drepturi depline al Francofoniei Instituţionale. În acest context, pentru a marca momentul aniversar, \nConsulatul General al României la Sevilla\n (CG Sevilla) în colaborare cu \nUniversitatea Sevilla\n, \nInstitutul Cultural Român de la Madrid\n şi cu sprijinul \nInstitutului Cultural Francez din Sevilla\n au organizat un moment de diplomaţie publică prin care s-a evidențiat valoarea și diversitatea contribuției României în cadrul Francofoniei.\n\n\n\n\nEvenimentul aniversar s-a desfășurat în sala Aula Magna (Paraninfo) a prestigioasei Universităţi din Sevilla şi a avut ca tematică \nFrancofonia viitorului: educaţie şi dezvoltare durabilă\n.\n\n\nMomentul de diplomație publică a debutat cu o serie de discuții tematice susținute de către \nDiego Mu\nñoz Carrobles\n, profesor în cadrul Universităţii Alcalá din Madrid și \nOlga Fernández Cuadrado\n, reprezentant al Fundației Tres Culturas din Sevilla. Evenimentul a fost moderat de \nSalud Flores Borjabad\n, profesor în cadrul Universităţii Sevilla.\n\n\n\n\nActivitatea s-a încheiat cu difuzarea filmului \nLa Gomera\n, regizat de Corneliu Porumboiu, film distins cu numeroase premii la Festivalul de la Cannes (2019), precum şi la Festivalul de film de la Sevilla (2019).\n\n\nAngajamentul constant al României în cadrul Francofoniei permite promovarea valorilor euro-atlantice în spaţiul francofon, precum şi promovarea coordonatelor majore ale politicii externe a ţării noastre, din perspectiva propriilor priorități de dezvoltare.\n \n\n\nFrancofonia instituțională a luat naștere la 20 martie 1970, prin semnarea Tratatului de la Niamey (inițial numită Agenția pentru Cooperare Culturală și Tehnică, devenită, în 1998, Agenția Interguvernamentală a Francofoniei, și transformată, în 2005, în Organizația internațională a Francofoniei – OIF), dezvoltând acțiuni de politică internațională și cooperare multilaterală politică, educativă, economică și culturală între cele 88 de state și de guverne care sunt reunite, în prezent, sub egida OIF. Sediul OIF se află la Paris.\n\n\nComunicat și imagini: Consulatul General al României la Sevilla",
        "author": null,
        "date": "2023-03-21T15:16:33+02:00",
        "category": "Cultură",
        "url": "https://occidentul-romanesc.com/ziua-internationala-a-francofoniei-marcata-la-sevilla/",
        "region": "Spania"
    },
    {
        "title": "Ziua Internațională a Iei sărbătorită la Coslada (Madrid)",
        "content": "George Bologan\n, Ambasadorul României în Regatul Spaniei și reprezentantul Primăriei din Coslada au dat startul \nZilei Internaționale a Iei\n, eveniment care s-a sărbătorit în comunitatea românească din \nCoslada\n, Provincia Madrid, se menționează într-un comunicat.\n\n\nOrganizat de către Ambasada României, Institutul Cultural de la Madrid, cu sprijinul Primăriei din Coslada, evenimentul a adus în prim plan ia, simbol național, patrimoniu \nUNESCO\n.\n\n\nAnsamblul Doina Gorjului, artiștii Daciana Ungureanu, Ion Retezeanu, Roxana Irimia și Elena Ninerică au fost protagoniștii în demersul organizatorilor de a celebra Ziua Internațională a Iei alături de membrii comunității românești și de prietenii lor spanioli din Coslada.\n\n\nÎn acest context, publicul prezent, român și spaniol, a avut oportunitatea de a descoperi tainele artei olăritului și a picturii pe ceramică, taina portului popular românesc, care poartă în țesătura sa migăloasă sute de ani de frumusețe, talent și măiestrie.\n\n\nFoto: Ambasada României în Regatul Spaniei",
        "author": null,
        "date": "2022-06-23T11:25:43+02:00",
        "category": "Cultură",
        "url": "https://occidentul-romanesc.com/ziua-internationala-a-iei-sarbatorita-la-coslada-madrid/",
        "region": "Spania"
    },
    {
        "title": "Ziua Națională a României celebrată la Valdemoro (Madrid)",
        "content": "Cu prilejul Zilei Naționale a României, \nParohia Ortodoxă Română „Sfinții Mărturisitori Visarion, Sofronie şi Oprea”\n din Valdemoro în colaborare cu \nAsociația Socioculturală românească „Armonia”\n au organizat sâmbătă, 09 decembrie 2017, un spectacol omagial pe scena Teatrului Juan Prado.\n\n\nEvenimentul a debutat prin intonarea celor două imnuri naţionale (al Spaniei şi al României).\n\n\nCorala „Villa de Valdemoro”, condusă de dirijorul Emilio J. Esteve, a deschis seara prin colindul „S-a născut Domnul” (D.G. Kiriak), interpretat în limba română, urmat de un microrecital de colinde din repertoriul spaniol.\n\n\nGrupul de dans popular pentru copii „Mugurașii” (coordonator Ramona Bădin) și Grupul de adulți „Armonia¨, (instructor Doru Sărăcuțu), ambele aparținând parohiei gazdă, au prezentat un potpuriu de jocuri tradiționale românești din mai multe zone folclorice.\n\n\n\n\nTânăra pianistă \nKarina Varga Bora\n a impresionat publicul prezent prin acuratețea interpretării pieselor: Cordoba –Isaac Albéniz, Romanza sin palabras – J. Mendelssohn, Sonata în Fa Major – J. Haydn, Simfonia 10 în Sol Major – J. Sebastian Bach și Rapsodia Română – George Enescu.\n\n\nPreotul paroh \nDorin Sas\n a mulțumit publicului român și spaniol prezent, subliniind însemnătatea Anului Centenar 2018 pentru românii de pretutindeni.\n\n\n\n\nColindul \n„Trei păstori”\n cântat împreună cu întreaga asistență, a încheiat manifestarea de la Valdemoro.\n\n\nSpectacolul a fost prezentat de către Ileana Daniela Moldovan, președinta Asociației „Armonia” din Valdemoro.\n\n\n\n\nLa finalul manifestării, în holul instituţiei a fost vizionată o expoziţie de icoane, costume populare şi obiecte tradiţionale româneşti.\n\n\nDin partea autorităților locale au participat: Santiago Fernández Fernández Caballero, Delegado de Transparencia, Buen Gobierno, Régimen Interior y Personal, purtător de cuvânt al Guvernului Local, Guillermo Gross del Rio și David Conde, foști primari ai municipiului, alături de alți membri ai administrației locale. Ambasada României în Regatul Spaniei a fost reprezentată de către Mihai Sârbu (Secretar I, relaţia cu comunitatea română din Spania).\n\n\nDovadă a bunelor relații intercomunitare, la evenimentul din Valdemoro, Lucyna López Sáez a reprezentat Asociația poloneză „Ambar”, iar Kristyna Savchac Savchac interesele comunității ucrainene din Valdemoro.",
        "author": null,
        "date": "2017-12-11T22:51:04+02:00",
        "category": "Spania",
        "url": "https://occidentul-romanesc.com/ziua-nationala-a-romaniei-celebrata-la-valdemoro-madrid/",
        "region": "Spania"
    },
    {
        "title": "Ziua Națională a României sărbătorită la Madrid",
        "content": "Cu ocazia sărbătoririi Zilei Naționale a României, Ambasada României în Regatul Spaniei a pregătit un program special în mediul online dedicat comunității de români de pe teritoriul Spaniei.\n\n\nProgramul se va derula pe întreg parcursul zilei de 1 Decembrie și debutează cu mesajul video al ambasadorului României în Regatul Spaniei, Gabriela Dancău, urmat de o serie de mesaje video de felicitare adresate de reprezentanți ai mediului instituțional spaniol. Printre aceștia, s-au alăturat inițiativei ambasadei de celebrare a Zilei Naționale a României, președintele Senatului spaniol, doamna Pilar Llop, ministrul culturii spaniol, domnul José Manuel Rodríguez Uribes și primarii a trei orașe din regiunea Madrid, Alcalá de Henares, Torrejón de Ardoz și Arganda del Rey, municipii care găzduiesc importante comunități de români.\n\n\nProgramul de Ziua Națională de la Madrid include și interpretarea Imnului Național al României de către orchestrele Poliției Naționale spaniole și a Gărzii Civile. Ambasada va difuza concertul special „România în muzică: tradiție și confluențe” susținut de Cvartetul Arte Clásico la Academia Regală din Madrid, o inițiativă a Institutului Cultural Român de la Madrid. În contextul aniversării, în 2021, a 140 de ani de relații diplomatice între România și Spania, ambasada va face public logo-ul câștigător, un simbol pozitiv și inovativ al relațiilor bilaterale.\n\n\nEvenimentele de 1 Decembrie se încheie printr-o transmisiune live a momentului iluminării sediului guvernului regional de la Madrid, situat în inima capitalei spaniole, Puerta del Sol, în culorile drapelului României. Întreg programul poate fi urmărit pe pagina Facebook și pe contul YouTube al Ambasadei României în Regatul Spaniei.\n\n\nUn scurt video al programului poate fi urmărit aici: \nhttps://fb.watch/224Fw2cXGF/\n, \nhttps://youtu.be/3w2m7CXR1Co",
        "author": null,
        "date": "2020-11-29T13:04:53+02:00",
        "category": "Spania",
        "url": "https://occidentul-romanesc.com/ziua-nationala-a-romaniei-sarbatorita-la-madrid/",
        "region": "Spania"
    },
    {
        "title": "Ziua Națională a României sărbătorită la Sevilla, Andaluzia",
        "content": "Recepția organizată la 01 Decembrie 2022, de către \nConsulatul General al României la Sevilla\n, cu ocazia celebrării \nZilei Naționale\n, a beneficiat de o numeroasă prezență a membrilor comunității de români rezidenți în comunitatea andaluză, înalți reprezentanți ai autorităților locale civile și militare spaniole, corpul consular acreditat în zona de competență, distinși colaboratori care au susținut activitatea oficiului consular pe parcursul întregului an.\n\n\n\n\nEvenimentul a debutat cu mesajul consulului general al României la Sevilla, domnul \nBogdan Stănescu\n, urmat de un scurt moment cultural susținut de Ansamblul Folcloric profesionist \nDoina Bascovului\n. De asemenea, pe toată durata desfășurării momentului aniversar, în incinta hotelului a fost prezentată publicului larg expoziția fotografică \n„\nSatul românesc – oameni şi meşteşuguri”\n \na distinsului fotograf român \nSorin Onişor\n, precum şi o serie de costume tradiţionale româneşti autentice, culese cu grijă din toate regiunile folclorice ale României.\n\n\n\n\n1 Decembrie – Ziua Națională\n a \nRomâniei \nreflectă împlinirea dezideratului de libertate, unitate și demnitate națională al mai multor generații. Evenimentul istoric prin care s-a înfăptuit Marea Unire de la 1918 este aniversat de românii din întreaga lume ca simbol al actului de voință al poporului român.\n\n\n\n\nZiua Națională a României reprezintă un moment de reflecție pentru fiecare dintre noi cu privire la responsabilitatea pe care o avem în a contribui la dezvoltarea identității naționale și la însușirea, respectarea, păstrarea și promovarea valorilor naționale, definitorii pentru fiecare român, aflat în țară sau în străinătate.\n\n\nLa mulţi ani români, la mulţi ani România!\n\n\nConsulatul General al României la Sevilla\n mulțumește și pe această cale, sponsorilor evenimentului (\nBanca Transilvania\n, \nWin Real Estate S.L.\n, \nSC Cramele Cotnari SA\n) pentru sprijinul şi implicarea în realizarea acestui proiect.\n\n\nComunicat și foto: Consulatul General al României la Sevilla",
        "author": null,
        "date": "2022-12-06T01:07:51+02:00",
        "category": "Cultură",
        "url": "https://occidentul-romanesc.com/ziua-nationala-a-romaniei-sarbatorita-la-sevilla-andaluzia/",
        "region": "Spania"
    }
]